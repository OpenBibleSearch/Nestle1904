<?xml version="1.0" encoding="utf-8"?>
<Nestle1904file booknumber="27" bookname="Revelation">

<bookname>ΑΠΟΚΑΛΥΨΙΣ ΙΩΑΝΟΥ</bookname><p text_indent="0"></p>
<chapterstart number="1"/><p text_indent="0"></p>
<p text_indent="1"><versestart number="1"/> Ἀποκάλυψις Ἰησοῦ Χριστοῦ, ἣν ἔδωκεν αὐτῷ ὁ Θεός, δεῖξαι τοῖς δούλοις αὐτοῦ <b>ἃ δεῖ γενέσθαι</b> ἐν τάχει, καὶ ἐσήμανεν ἀποστείλας διὰ τοῦ ἀγγέλου αὐτοῦ, τῷ δούλῳ αὐτοῦ Ἰωάνῃ, <versestart number="2"/> ὃς ἐμαρτύρησεν τὸν λόγον τοῦ Θεοῦ καὶ τὴν μαρτυρίαν Ἰησοῦ Χριστοῦ, ὅσα εἶδεν. <versestart number="3"/> Μακάριος ὁ ἀναγινώσκων καὶ οἱ ἀκούοντες τοὺς λόγους τῆς προφητείας καὶ τηροῦντες τὰ ἐν αὐτῇ γεγραμμένα· ὁ γὰρ καιρὸς ἐγγύς.</p>
<p text_indent="0"></p>
<p text_indent="1"><versestart number="4"/> Ἰωάνης ταῖς ἑπτὰ ἐκκλησίαις ταῖς ἐν τῇ Ἀσίᾳ· χάρις ὑμῖν καὶ εἰρήνη ἀπὸ ὁ ὢν καὶ ὁ ἦν καὶ ὁ ἐρχόμενος, καὶ ἀπὸ τῶν ἑπτὰ Πνευμάτων ἃ ἐνώπιον τοῦ θρόνου αὐτοῦ, <versestart number="5"/> καὶ ἀπὸ Ἰησοῦ Χριστοῦ, <b>ὁ μάρτυς ὁ πιστό</b>ς, ὁ <b>πρωτότοκος</b> τῶν νεκρῶν καὶ ὁ <b>ἄρχων τῶν βασιλέων τῆς γῆς</b>. Τῷ ἀγαπῶντι ἡμᾶς καὶ <b>λύσαντι</b> ἡμᾶς ἐκ τῶν ἁμαρτιῶν ἡμῶν ἐν τῷ αἵματι αὐτοῦ, <versestart number="6"/> καὶ ἐποίησεν ἡμᾶς <b>βασιλείαν, ἱερεῖς τῷ Θεῷ</b> καὶ Πατρὶ αὐτοῦ, αὐτῷ ἡ δόξα καὶ τὸ κράτος εἰς τοὺς αἰῶνας τῶν αἰώνων· ἀμήν. <versestart number="7"/> <b>Ἰδοὺ ἔρχεται μετὰ τῶν νεφελῶν</b>, καὶ <b>ὄψεται</b> αὐτὸν πᾶς ὀφθαλμὸς καὶ οἵτινες αὐτὸν <b>ἐξεκέντησαν, καὶ κόψονται ἐπ’ αὐτὸν πᾶσαι αἱ φυλαὶ τῆς γῆς</b>. ναί, ἀμήν.</p>
<p text_indent="1"><versestart number="8"/> <b>Ἐγώ εἰμι</b> τὸ Ἄλφα καὶ τὸ Ὦ, λέγει <b>Κύριος ὁ Θεός</b>, ὁ ὢν καὶ ὁ ἦν καὶ ὁ ἐρχόμενος, <b>ὁ Παντοκράτωρ</b>.</p>
<p text_indent="1"><versestart number="9"/> Ἐγὼ Ἰωάνης, ὁ ἀδελφὸς ὑμῶν καὶ συνκοινωνὸς ἐν τῇ θλίψει καὶ βασιλείᾳ καὶ ὑπομονῇ ἐν Ἰησοῦ, ἐγενόμην ἐν τῇ νήσῳ τῇ καλουμένῃ Πάτμῳ διὰ τὸν λόγον τοῦ Θεοῦ καὶ τὴν μαρτυρίαν Ἰησοῦ. <versestart number="10"/> ἐγενόμην ἐν Πνεύματι ἐν τῇ κυριακῇ ἡμέρᾳ, καὶ ἤκουσα ὀπίσω μου φωνὴν μεγάλην ὡς σάλπιγγος <versestart number="11"/> λεγούσης Ὃ βλέπεις γράψον εἰς βιβλίον καὶ πέμψον ταῖς ἑπτὰ ἐκκλησίαις, εἰς Ἔφεσον καὶ εἰς Σμύρναν καὶ εἰς Πέργαμον καὶ εἰς Θυάτειρα καὶ εἰς Σάρδεις καὶ εἰς Φιλαδελφίαν καὶ εἰς Λαοδικίαν. <versestart number="12"/> Καὶ ἐπέστρεψα βλέπειν τὴν φωνὴν ἥτις ἐλάλει μετ’ ἐμοῦ· καὶ ἐπιστρέψας εἶδον ἑπτὰ λυχνίας χρυσᾶς, <versestart number="13"/> καὶ ἐν μέσῳ τῶν λυχνιῶν <b>ὅμοιον υἱὸν ἀνθρώπου, ἐνδεδυμένον ποδήρη</b> καὶ <b>περιεζωσμένον</b> πρὸς τοῖς μαστοῖς ζώνην <b>χρυσᾶν</b>· <versestart number="14"/> ἡ δὲ <b>κεφαλὴ αὐτοῦ</b> καὶ <b>αἱ τρίχες λευκαὶ ὡς ἔριον</b> λευκόν <b>ὡς χιών, καὶ οἱ ὀφθαλμοὶ</b> αὐτοῦ ὡς φλὸξ <b>πυρός,</b> <versestart number="15"/> <b>καὶ οἱ πόδες αὐτοῦ ὅμοιοι χαλκολιβάνῳ</b> ὡς ἐν καμίνῳ πεπυρωμένης, <b>καὶ ἡ φωνὴ αὐτοῦ ὡς φωνὴ ὑδάτων πολλῶν</b>, <versestart number="16"/> καὶ ἔχων ἐν τῇ δεξιᾷ χειρὶ αὐτοῦ ἀστέρας ἑπτά, καὶ ἐκ τοῦ στόματος αὐτοῦ ῥομφαία δίστομος ὀξεῖα ἐκπορευομένη, καὶ ἡ ὄψις αὐτοῦ ὡς <b>ὁ ἥλιος</b> φαίνει ἐν τῇ <b>δυνάμει αὐτοῦ</b>. <versestart number="17"/> Καὶ ὅτε εἶδον αὐτόν, ἔπεσα πρὸς τοὺς πόδας αὐτοῦ ὡς νεκρός· καὶ ἔθηκεν τὴν δεξιὰν αὐτοῦ ἐπ’ ἐμὲ λέγων </p>
<p text_indent="1"><b>Μὴ φοβοῦ· ἐγώ εἰμι ὁ πρῶτος καὶ ὁ ἔσχατος</b> <versestart number="18"/> καὶ ὁ <b>Ζῶν</b>, καὶ ἐγενόμην νεκρὸς καὶ ἰδοὺ ζῶν εἰμι εἰς τοὺς αἰῶνας τῶν αἰώνων, καὶ ἔχω τὰς κλεῖς τοῦ θανάτου καὶ τοῦ Ἅιδου. <versestart number="19"/> γράψον οὖν ἃ εἶδες καὶ ἃ εἰσὶν καὶ <b>ἃ μέλλει γενέσθαι μετὰ ταῦτα</b>. <versestart number="20"/> τὸ <b>μυστήριον</b> τῶν ἑπτὰ ἀστέρων οὓς εἶδες ἐπὶ τῆς δεξιᾶς μου, καὶ τὰς ἑπτὰ λυχνίας τὰς χρυσᾶς· οἱ ἑπτὰ ἀστέρες ἄγγελοι τῶν ἑπτὰ ἐκκλησιῶν εἰσίν, καὶ αἱ λυχνίαι αἱ ἑπτὰ ἑπτὰ ἐκκλησίαι εἰσίν.</p>
<p text_indent="0"></p>
<chapterstart number="2"/><p text_indent="0"></p>
<p text_indent="1"><versestart number="1"/> Τῷ ἀγγέλῳ τῆς ἐν Ἐφέσῳ ἐκκλησίας γράψον </p>
<p text_indent="1">Τάδε λέγει ὁ κρατῶν τοὺς ἑπτὰ ἀστέρας ἐν τῇ δεξιᾷ αὐτοῦ, ὁ περιπατῶν ἐν μέσῳ τῶν ἑπτὰ λυχνιῶν τῶν χρυσῶν <versestart number="2"/> Οἶδα τὰ ἔργα σου καὶ τὸν κόπον καὶ τὴν ὑπομονήν σου, καὶ ὅτι οὐ δύνῃ βαστάσαι κακούς, καὶ ἐπείρασας τοὺς λέγοντας ἑαυτοὺς ἀποστόλους καὶ οὐκ εἰσίν, καὶ εὗρες αὐτοὺς ψευδεῖς· <versestart number="3"/> καὶ ὑπομονὴν ἔχεις, καὶ ἐβάστασας διὰ τὸ ὄνομά μου, καὶ οὐ κεκοπίακες. <versestart number="4"/> ἀλλὰ ἔχω κατὰ σοῦ ὅτι τὴν ἀγάπην σου τὴν πρώτην ἀφῆκες. <versestart number="5"/> μνημόνευε οὖν πόθεν πέπτωκες, καὶ μετανόησον καὶ τὰ πρῶτα ἔργα ποίησον· εἰ δὲ μή, ἔρχομαί σοι καὶ κινήσω τὴν λυχνίαν σου ἐκ τοῦ τόπου αὐτῆς, ἐὰν μὴ μετανοήσῃς. <versestart number="6"/> ἀλλὰ τοῦτο ἔχεις, ὅτι μισεῖς τὰ ἔργα τῶν Νικολαϊτῶν, ἃ κἀγὼ μισῶ. <versestart number="7"/> Ὁ ἔχων οὖς ἀκουσάτω τί τὸ Πνεῦμα λέγει ταῖς ἐκκλησίαις. Τῷ νικῶντι δώσω αὐτῷ <b>φαγεῖν </b><b>ἐκ τοῦ ξύλου τῆς ζωῆς</b>, ὅ ἐστιν ἐν τῷ <b>Παραδείσῳ τοῦ Θεοῦ</b>.</p>
<p text_indent="1"><versestart number="8"/> Καὶ τῷ ἀγγέλῳ τῆς ἐν Σμύρνῃ ἐκκλησίας γράψον </p>
<p text_indent="1">Τάδε λέγει <b>ὁ πρῶτος καὶ ὁ ἔσχατος</b>, ὃς ἐγένετο νεκρὸς καὶ ἔζησεν <versestart number="9"/> Οἶδά σου τὴν θλῖψιν καὶ τὴν πτωχείαν, ἀλλὰ πλούσιος εἶ, καὶ τὴν βλασφημίαν ἐκ τῶν λεγόντων Ἰουδαίους εἶναι ἑαυτούς, καὶ οὐκ εἰσίν ἀλλὰ συναγωγὴ τοῦ Σατανᾶ. <versestart number="10"/> μὴ φοβοῦ ἃ μέλλεις πάσχειν. ἰδοὺ μέλλει βάλλειν ὁ διάβολος ἐξ ὑμῶν εἰς φυλακὴν ἵνα <b>πειρασθῆτε</b>, καὶ <b>ἕξετε</b> θλῖψιν <b>ἡμερῶν δέκα</b>. γίνου πιστὸς ἄχρι θανάτου, καὶ δώσω σοι τὸν στέφανον τῆς ζωῆς. <versestart number="11"/> Ὁ ἔχων οὖς ἀκουσάτω τί τὸ Πνεῦμα λέγει ταῖς ἐκκλησίαις. Ὁ νικῶν οὐ μὴ ἀδικηθῇ ἐκ τοῦ θανάτου τοῦ δευτέρου.</p>
<p text_indent="1"><versestart number="12"/> Καὶ τῷ ἀγγέλῳ τῆς ἐν Περγάμῳ ἐκκλησίας γράψον </p>
<p text_indent="1">Τάδε λέγει ὁ ἔχων τὴν ῥομφαίαν τὴν δίστομον τὴν ὀξεῖαν <versestart number="13"/> Οἶδα ποῦ κατοικεῖς· ὅπου ὁ θρόνος τοῦ Σατανᾶ· καὶ κρατεῖς τὸ ὄνομά μου, καὶ οὐκ ἠρνήσω τὴν πίστιν μου καὶ ἐν ταῖς ἡμέραις Ἀντιπᾶς ὁ μάρτυς μου ὁ πιστός μου, ὃς ἀπεκτάνθη παρ’ ὑμῖν, ὅπου ὁ Σατανᾶς κατοικεῖ. <versestart number="14"/> ἀλλ’ ἔχω κατὰ σοῦ ὀλίγα, ὅτι ἔχεις ἐκεῖ κρατοῦντας τὴν διδαχὴν <b>Βαλαάμ</b>, ὃς ἐδίδασκεν τῷ Βαλὰκ βαλεῖν σκάνδαλον ἐνώπιον <b>τῶν υἱῶν Ἰσραήλ, φαγεῖν εἰδωλόθυτα καὶ πορνεῦσαι</b>. <versestart number="15"/> οὕτως ἔχεις καὶ σὺ κρατοῦντας τὴν διδαχὴν τῶν Νικολαϊτῶν ὁμοίως. <versestart number="16"/> μετανόησον οὖν· εἰ δὲ μή, ἔρχομαί σοι ταχύ καὶ πολεμήσω μετ’ αὐτῶν ἐν τῇ ῥομφαίᾳ τοῦ στόματός μου. <versestart number="17"/> Ὁ ἔχων οὖς ἀκουσάτω τί τὸ Πνεῦμα λέγει ταῖς ἐκκλησίαις. Τῷ νικῶντι <b>δώσω</b> αὐτῷ <b>τοῦ μάννα</b> τοῦ κεκρυμμένου, καὶ δώσω αὐτῷ ψῆφον λευκήν, καὶ ἐπὶ τὴν ψῆφον <b>ὄνομα καινὸν</b> γεγραμμένον, ὃ οὐδεὶς οἶδεν εἰ μὴ ὁ λαμβάνων.</p>
<p text_indent="1"><versestart number="18"/> Καὶ τῷ ἀγγέλῳ τῆς ἐν Θυατείροις ἐκκλησίας γράψον </p>
<p text_indent="1">Τάδε λέγει ὁ Υἱὸς τοῦ Θεοῦ, ὁ ἔχων <b>τοὺς ὀφθαλμοὺς αὐτοῦ ὡς φλόγα πυρός, καὶ οἱ πόδες αὐτοῦ ὅμοιοι χαλκολιβάνῳ</b> <versestart number="19"/> Οἶδά σου τὰ ἔργα καὶ τὴν ἀγάπην καὶ τὴν πίστιν καὶ τὴν διακονίαν καὶ τὴν ὑπομονήν σου, καὶ τὰ ἔργα σου τὰ ἔσχατα πλείονα τῶν πρώτων. <versestart number="20"/> ἀλλὰ ἔχω κατὰ σοῦ ὅτι ἀφεῖς τὴν γυναῖκα Ἰεζάβελ, ἡ λέγουσα ἑαυτὴν προφῆτιν, καὶ διδάσκει καὶ πλανᾷ τοὺς ἐμοὺς δούλους <b>πορνεῦσαι καὶ φαγεῖν εἰδωλόθυτα</b>· <versestart number="21"/> καὶ ἔδωκα αὐτῇ χρόνον ἵνα μετανοήσῃ, καὶ οὐ θέλει μετανοῆσαι ἐκ τῆς πορνείας αὐτῆς. <versestart number="22"/> ἰδοὺ βάλλω αὐτὴν εἰς κλίνην, καὶ τοὺς μοιχεύοντας μετ’ αὐτῆς εἰς θλῖψιν μεγάλην, ἐὰν μὴ μετανοήσουσιν ἐκ τῶν ἔργων αὐτῆς· <versestart number="23"/> καὶ τὰ τέκνα αὐτῆς ἀποκτενῶ ἐν θανάτῳ· καὶ γνώσονται πᾶσαι αἱ ἐκκλησίαι ὅτι ἐγώ εἰμι ὁ ἐραυνῶν νεφροὺς καὶ καρδίας, καὶ δώσω ὑμῖν ἑκάστῳ κατὰ τὰ ἔργα ὑμῶν. <versestart number="24"/> ὑμῖν δὲ λέγω τοῖς λοιποῖς τοῖς ἐν Θυατείροις, ὅσοι οὐκ ἔχουσιν τὴν διδαχὴν ταύτην, οἵτινες οὐκ ἔγνωσαν τὰ βαθέα τοῦ Σατανᾶ, ὡς λέγουσιν, οὐ βάλλω ἐφ’ ὑμᾶς ἄλλο βάρος· <versestart number="25"/> πλὴν ὃ ἔχετε κρατήσατε ἄχρι οὗ ἂν ἥξω. <versestart number="26"/> Καὶ ὁ νικῶν καὶ ὁ τηρῶν ἄχρι τέλους τὰ ἔργα μου, <b>δώσω αὐτῷ ἐξουσίαν ἐπὶ τῶν ἐθνῶν</b>, <versestart number="27"/> καὶ ποιμανεῖ αὐτοὺς ἐν ῥάβδῳ σιδηρᾷ, ὡς τὰ σκεύη τὰ κεραμικὰ συντρίβεται, <versestart number="28"/> ὡς κἀγὼ εἴληφα παρὰ τοῦ Πατρός μου, καὶ δώσω αὐτῷ τὸν ἀστέρα τὸν πρωϊνόν. <versestart number="29"/> Ὁ ἔχων οὖς ἀκουσάτω τί τὸ Πνεῦμα λέγει ταῖς ἐκκλησίαις.</p>
<p text_indent="0"></p>
<chapterstart number="3"/><p text_indent="0"></p>
<p text_indent="1"><versestart number="1"/> Καὶ τῷ ἀγγέλῳ τῆς ἐν Σάρδεσιν ἐκκλησίας γράψον </p>
<p text_indent="1">Τάδε λέγει ὁ ἔχων τὰ ἑπτὰ Πνεύματα τοῦ Θεοῦ καὶ τοὺς ἑπτὰ ἀστέρας Οἶδά σου τὰ ἔργα, ὅτι ὄνομα ἔχεις ὅτι ζῇς, καὶ νεκρὸς εἶ. <versestart number="2"/> γίνου γρηγορῶν, καὶ στήρισον τὰ λοιπὰ ἃ ἔμελλον ἀποθανεῖν· οὐ γὰρ εὕρηκά σου ἔργα πεπληρωμένα ἐνώπιον τοῦ Θεοῦ μου· <versestart number="3"/> μνημόνευε οὖν πῶς εἴληφας καὶ ἤκουσας, καὶ τήρει καὶ μετανόησον. ἐὰν οὖν μὴ γρηγορήσῃς, ἥξω ὡς κλέπτης, καὶ οὐ μὴ γνῷς ποίαν ὥραν ἥξω ἐπὶ σέ. <versestart number="4"/> ἀλλὰ ἔχεις ὀλίγα ὀνόματα ἐν Σάρδεσιν ἃ οὐκ ἐμόλυναν τὰ ἱμάτια αὐτῶν, καὶ περιπατήσουσιν μετ’ ἐμοῦ ἐν λευκοῖς, ὅτι ἄξιοί εἰσιν. <versestart number="5"/> Ὁ νικῶν οὕτως περιβαλεῖται ἐν ἱματίοις λευκοῖς, καὶ οὐ μὴ <b>ἐξαλείψω</b> τὸ ὄνομα αὐτοῦ <b>ἐκ τῆς βίβλου τῆς ζωῆς</b>, καὶ ὁμολογήσω τὸ ὄνομα αὐτοῦ ἐνώπιον τοῦ Πατρός μου καὶ ἐνώπιον τῶν ἀγγέλων αὐτοῦ. <versestart number="6"/> Ὁ ἔχων οὖς ἀκουσάτω τί τὸ Πνεῦμα λέγει ταῖς ἐκκλησίαις.</p>
<p text_indent="1"><versestart number="7"/> Καὶ τῷ ἀγγέλῳ τῆς ἐν Φιλαδελφίᾳ ἐκκλησίας γράψον </p>
<p text_indent="1">Τάδε λέγει ὁ ἅγιος, ὁ ἀληθινός, ὁ ἔχων <b>τὴν κλεῖν Δαυείδ, ὁ ἀνοίγων καὶ οὐδεὶς κλείσει, καὶ κλείων καὶ οὐδεὶς ἀνοίγει</b> <versestart number="8"/> Οἶδά σου τὰ ἔργα· ἰδοὺ δέδωκα ἐνώπιόν σου θύραν ἠνεῳγμένην, ἣν οὐδεὶς δύναται κλεῖσαι αὐτήν· ὅτι μικρὰν ἔχεις δύναμιν, καὶ ἐτήρησάς μου τὸν λόγον καὶ οὐκ ἠρνήσω τὸ ὄνομά μου. <versestart number="9"/> ἰδοὺ διδῶ ἐκ τῆς συναγωγῆς τοῦ Σατανᾶ, τῶν λεγόντων ἑαυτοὺς Ἰουδαίους εἶναι, καὶ οὐκ εἰσὶν ἀλλὰ ψεύδονται· ἰδοὺ ποιήσω αὐτοὺς ἵνα <b>ἥξουσιν καὶ προσκυνήσουσιν ἐνώπιον τῶν ποδῶν σου</b>, καὶ γνῶσιν ὅτι <b>ἐγὼ ἠγάπησά σε</b>. <versestart number="10"/> ὅτι ἐτήρησας τὸν λόγον τῆς ὑπομονῆς μου, κἀγώ σε τηρήσω ἐκ τῆς ὥρας τοῦ πειρασμοῦ τῆς μελλούσης ἔρχεσθαι ἐπὶ τῆς οἰκουμένης ὅλης, πειράσαι τοὺς κατοικοῦντας ἐπὶ τῆς γῆς. <versestart number="11"/> ἔρχομαι ταχύ· κράτει ὃ ἔχεις, ἵνα μηδεὶς λάβῃ τὸν στέφανόν σου. <versestart number="12"/> Ὁ νικῶν, ποιήσω αὐτὸν στῦλον ἐν τῷ ναῷ τοῦ Θεοῦ μου, καὶ ἔξω οὐ μὴ ἐξέλθῃ ἔτι, καὶ γράψω ἐπ’ αὐτὸν τὸ ὄνομα τοῦ Θεοῦ μου καὶ <b>τὸ ὄνομα τῆς πόλεως</b> τοῦ Θεοῦ μου, τῆς καινῆς Ἱερουσαλὴμ ἡ καταβαίνουσα ἐκ τοῦ οὐρανοῦ ἀπὸ τοῦ Θεοῦ μου, καὶ <b>τὸ ὄνομά</b> μου <b>τὸ καινόν</b>. <versestart number="13"/> Ὁ ἔχων οὖς ἀκουσάτω τί τὸ Πνεῦμα λέγει ταῖς ἐκκλησίαις.</p>
<p text_indent="1"><versestart number="14"/> Καὶ τῷ ἀγγέλῳ τῆς ἐν Λαοδικίᾳ ἐκκλησίας γράψον </p>
<p text_indent="1">Τάδε λέγει ὁ Ἀμήν, <b>ὁ μάρτυς ὁ πιστὸς</b> καὶ ἀληθινός, <b>ἡ ἀρχὴ τῆς κτίσεως</b> τοῦ Θεοῦ <versestart number="15"/> Οἶδά σου τὰ ἔργα, ὅτι οὔτε ψυχρὸς εἶ οὔτε ζεστός. ὄφελον ψυχρὸς ἦς ἢ ζεστός. <versestart number="16"/> οὕτως, ὅτι χλιαρὸς εἶ, καὶ οὔτε ζεστὸς οὔτε ψυχρός, μέλλω σε ἐμέσαι ἐκ τοῦ στόματός μου. <versestart number="17"/> ὅτι λέγεις ὅτι Πλούσιός εἰμι καὶ <b>πεπλούτηκα</b> καὶ οὐδὲν χρείαν ἔχω, καὶ οὐκ οἶδας ὅτι σὺ εἶ ὁ ταλαίπωρος καὶ ἐλεεινὸς καὶ πτωχὸς καὶ τυφλὸς καὶ γυμνός, <versestart number="18"/> συμβουλεύω σοι ἀγοράσαι παρ’ ἐμοῦ χρυσίον πεπυρωμένον ἐκ πυρὸς ἵνα πλουτήσῃς, καὶ ἱμάτια λευκὰ ἵνα περιβάλῃ καὶ μὴ φανερωθῇ ἡ αἰσχύνη τῆς γυμνότητός σου, καὶ κολλούριον ἐγχρῖσαι τοὺς ὀφθαλμούς σου ἵνα βλέπῃς. <versestart number="19"/> ἐγὼ <b>ὅσους ἐὰν φιλῶ ἐλέγχω</b> καὶ παιδεύω· ζήλευε οὖν καὶ μετανόησον. <versestart number="20"/> Ἰδοὺ ἕστηκα ἐπὶ τὴν θύραν καὶ κρούω· ἐάν τις ἀκούσῃ τῆς φωνῆς μου καὶ ἀνοίξῃ τὴν θύραν, εἰσελεύσομαι πρὸς αὐτὸν καὶ δειπνήσω μετ’ αὐτοῦ καὶ αὐτὸς μετ’ ἐμοῦ. <versestart number="21"/> Ὁ νικῶν δώσω αὐτῷ καθίσαι μετ’ ἐμοῦ ἐν τῷ θρόνῳ μου, ὡς κἀγὼ ἐνίκησα καὶ ἐκάθισα μετὰ τοῦ Πατρός μου ἐν τῷ θρόνῳ αὐτοῦ. <versestart number="22"/> Ὁ ἔχων οὖς ἀκουσάτω τί τὸ Πνεῦμα λέγει ταῖς ἐκκλησίαις.</p>
<p text_indent="0"></p>
<chapterstart number="4"/><p text_indent="0"></p>
<p text_indent="1"><versestart number="1"/> Μετὰ ταῦτα εἶδον, καὶ ἰδοὺ θύρα ἠνεῳγμένη ἐν τῷ οὐρανῷ, καὶ ἡ φωνὴ ἡ πρώτη ἣν ἤκουσα ὡς <b>σάλπιγγος</b> λαλούσης μετ’ ἐμοῦ, λέγων <b>Ἀνάβα</b> ὧδε, καὶ δείξω σοι ἃ <b>δεῖ γενέσθαι</b> μετὰ ταῦτα. <versestart number="2"/> εὐθέως ἐγενόμην ἐν Πνεύματι· καὶ ἰδοὺ θρόνος ἔκειτο ἐν τῷ οὐρανῷ, καὶ ἐπὶ <b>τὸν θρόνον καθήμενος</b>, <versestart number="3"/> καὶ ὁ καθήμενος ὅμοιος ὁράσει λίθῳ ἰάσπιδι καὶ σαρδίῳ, καὶ <b>ἶρις κυκλόθεν τοῦ θρόνου</b> ὅμοιος ὁράσει σμαραγδίνῳ. <versestart number="4"/> καὶ κυκλόθεν τοῦ θρόνου θρόνους εἴκοσι τέσσαρας, καὶ ἐπὶ τοὺς θρόνους εἴκοσι τέσσαρας πρεσβυτέρους καθημένους περιβεβλημένους ἐν ἱματίοις λευκοῖς, καὶ ἐπὶ τὰς κεφαλὰς αὐτῶν στεφάνους χρυσοῦς. <versestart number="5"/> καὶ ἐκ τοῦ θρόνου ἐκπορεύονται ἀστραπαὶ καὶ φωναὶ καὶ βρονταί· καὶ ἑπτὰ λαμπάδες πυρὸς καιόμεναι ἐνώπιον τοῦ θρόνου, ἅ εἰσιν τὰ ἑπτὰ Πνεύματα τοῦ Θεοῦ· <versestart number="6"/> καὶ ἐνώπιον τοῦ θρόνου ὡς θάλασσα ὑαλίνη <b>ὁμοία κρυστάλλῳ· καὶ ἐν μέσῳ τοῦ θρόνου</b> καὶ <b>κύκλῳ τοῦ θρόνου τέσσερα ζῷα γέμοντα ὀφθαλμῶν</b> ἔμπροσθεν καὶ ὄπισθεν. <versestart number="7"/> καὶ τὸ ζῷον τὸ <b>πρῶτον</b> ὅμοιον <b>λέοντι, καὶ τὸ δεύτερον</b> ζῷον ὅμοιον <b>μόσχῳ, καὶ τὸ τρίτον</b> ζῷον ἔχων <b>τὸ πρόσωπον ὡς ἀνθρώπου, καὶ τὸ τέταρτον</b> ζῷον ὅμοιον <b>ἀετῷ</b> πετομένῳ. <versestart number="8"/> καὶ τὰ τέσσερα ζῷα, <b>ἓν καθ’ ἓν</b> αὐτῶν ἔχων <b>ἀνὰ πτέρυγας ἕξ, κυκλόθεν</b> καὶ ἔσωθεν <b>γέμουσιν ὀφθαλμῶν</b>· καὶ ἀνάπαυσιν οὐκ ἔχουσιν ἡμέρας καὶ νυκτὸς λέγοντες </p>
<p text_indent="1"><b>Ἅγιος ἅγιος ἅγιος Κύριος ὁ Θεός ὁ Παντοκράτωρ</b>, ὁ ἦν καὶ ὁ ὢν καὶ ὁ ἐρχόμενος.</p>
<p text_indent="0"><versestart number="9"/> Καὶ ὅταν δώσουσιν τὰ ζῷα δόξαν καὶ τιμὴν καὶ εὐχαριστίαν τῷ <b>καθημένῳ ἐπὶ τῷ θρόνῳ τῷ ζῶντι εἰς τοὺς αἰῶνας</b> τῶν αἰώνων, <versestart number="10"/> πεσοῦνται οἱ εἴκοσι τέσσαρες πρεσβύτεροι ἐνώπιον τοῦ <b>καθημένου ἐπὶ τοῦ θρόνου</b>, καὶ προσκυνήσουσιν <b>τῷ ζῶντι εἰς τοὺς αἰῶνας</b> τῶν αἰώνων, καὶ βαλοῦσιν τοὺς στεφάνους αὐτῶν ἐνώπιον τοῦ θρόνου, λέγοντες</p>
<p text_indent="1"><versestart number="11"/> Ἄξιος εἶ, ὁ Κύριος καὶ ὁ Θεὸς ἡμῶν, λαβεῖν τὴν δόξαν καὶ τὴν τιμὴν καὶ τὴν δύναμιν,         ὅτι σὺ ἔκτισας τὰ πάντα, καὶ διὰ τὸ θέλημά σου ἦσαν καὶ ἐκτίσθησαν.</p>
<p text_indent="0"></p>
<chapterstart number="5"/><p text_indent="0"></p>
<p text_indent="1"><versestart number="1"/> Καὶ εἶδον ἐπὶ τὴν δεξιὰν τοῦ <b>καθημένου ἐπὶ τοῦ θρόνου βιβλίον γεγραμμένον ἔσωθεν </b><b>καὶ </b><b>ὄπισθεν, κατεσφραγισμένον</b> σφραγῖσιν ἑπτά. <versestart number="2"/> καὶ εἶδον ἄγγελον ἰσχυρὸν κηρύσσοντα ἐν φωνῇ μεγάλῃ Τίς ἄξιος ἀνοῖξαι τὸ βιβλίον καὶ λῦσαι τὰς σφραγῖδας αὐτοῦ; <versestart number="3"/> καὶ οὐδεὶς ἐδύνατο ἐν τῷ οὐρανῷ οὐδὲ ἐπὶ τῆς γῆς οὐδὲ ὑποκάτω τῆς γῆς ἀνοῖξαι τὸ βιβλίον οὔτε βλέπειν αὐτό. <versestart number="4"/> καὶ ἔκλαιον πολὺ, ὅτι οὐδεὶς ἄξιος εὑρέθη ἀνοῖξαι τὸ βιβλίον οὔτε βλέπειν αὐτό. <versestart number="5"/> καὶ εἷς ἐκ τῶν πρεσβυτέρων λέγει μοι Μὴ κλαῖε· ἰδοὺ ἐνίκησεν ὁ Λέων ὁ ἐκ τῆς φυλῆς Ἰούδα, ἡ Ῥίζα Δαυείδ, ἀνοῖξαι τὸ βιβλίον καὶ τὰς ἑπτὰ σφραγῖδας αὐτοῦ. <versestart number="6"/> Καὶ εἶδον ἐν μέσῳ τοῦ θρόνου καὶ τῶν τεσσάρων ζῴων καὶ ἐν μέσῳ τῶν πρεσβυτέρων <b>Ἀρνίον</b> ἑστηκὸς ὡς <b>ἐσφαγμένον</b>, ἔχων κέρατα ἑπτὰ καὶ <b>ὀφθαλμοὺς ἑπτά</b>, οἵ εἰσιν τὰ ἑπτὰ Πνεύματα τοῦ Θεοῦ ἀπεσταλμένοι <b>εἰς πᾶσαν τὴν γῆν</b>. <versestart number="7"/> καὶ ἦλθεν καὶ εἴληφεν ἐκ τῆς δεξιᾶς <b>τοῦ καθημένου ἐπὶ τοῦ θρόνου</b>. <versestart number="8"/> Καὶ ὅτε ἔλαβεν τὸ βιβλίον, τὰ τέσσερα ζῷα καὶ οἱ εἴκοσι τέσσαρες πρεσβύτεροι ἔπεσαν ἐνώπιον τοῦ Ἀρνίου, ἔχοντες ἕκαστος κιθάραν καὶ φιάλας χρυσᾶς γεμούσας <b>θυμιαμάτων</b>, αἵ εἰσιν <b>αἱ προσευχαὶ</b> τῶν ἁγίων. <versestart number="9"/> καὶ <b>ᾄδουσιν ᾠδὴν καινὴν</b> λέγοντες </p>
<p text_indent="1">Ἄξιος εἶ λαβεῖν τὸ βιβλίον καὶ ἀνοῖξαι τὰς σφραγῖδας αὐτοῦ, ὅτι ἐσφάγης καὶ ἠγόρασας τῷ         Θεῷ ἐν τῷ αἵματί σου ἐκ πάσης φυλῆς καὶ γλώσσης καὶ λαοῦ καὶ ἔθνους, <versestart number="10"/> καὶ ἐποίησας         αὐτοὺς <b>τῷ Θεῷ</b> ἡμῶν <b>βασιλείαν</b> καὶ <b>ἱερεῖς</b>, καὶ βασιλεύσουσιν ἐπὶ τῆς γῆς.</p>
<p text_indent="0"><versestart number="11"/> καὶ εἶδον, καὶ ἤκουσα φωνὴν ἀγγέλων πολλῶν κύκλῳ τοῦ θρόνου καὶ τῶν ζῴων καὶ τῶν πρεσβυτέρων, καὶ ἦν ὁ ἀριθμὸς αὐτῶν <b>μυριάδες μυριάδων καὶ χιλιάδες χιλιάδων</b>, <versestart number="12"/> λέγοντες φωνῇ μεγάλῃ </p>
<p text_indent="1">Ἄξιός ἐστιν τὸ Ἀρνίον τὸ ἐσφαγμένον λαβεῖν τὴν δύναμιν καὶ πλοῦτον καὶ σοφίαν καὶ         ἰσχὺν καὶ τιμὴν καὶ δόξαν καὶ εὐλογίαν.</p>
<p text_indent="0"><versestart number="13"/> καὶ πᾶν κτίσμα ὃ ἐν τῷ οὐρανῷ καὶ ἐπὶ τῆς γῆς καὶ ὑποκάτω τῆς γῆς καὶ ἐπὶ τῆς θαλάσσης ἐστίν, καὶ τὰ ἐν αὐτοῖς πάντα, ἤκουσα λέγοντας </p>
<p text_indent="1"><b>Τῷ καθημένῳ ἐπὶ τῷ θρόνῳ</b> καὶ τῷ Ἀρνίῳ ἡ εὐλογία καὶ ἡ τιμὴ καὶ ἡ δόξα καὶ τὸ κράτος         εἰς τοὺς αἰῶνας τῶν αἰώνων.</p>
<p text_indent="0"><versestart number="14"/> καὶ τὰ τέσσερα ζῷα ἔλεγον Ἀμήν, καὶ οἱ πρεσβύτεροι ἔπεσαν καὶ προσεκύνησαν.</p>
<p text_indent="0"></p>
<chapterstart number="6"/><p text_indent="0"></p>
<p text_indent="1"><versestart number="1"/> Καὶ εἶδον ὅτε ἤνοιξεν τὸ Ἀρνίον μίαν ἐκ τῶν ἑπτὰ σφραγίδων, καὶ ἤκουσα ἑνὸς ἐκ τῶν τεσσάρων ζῴων λέγοντος ὡς φωνῇ βροντῆς Ἔρχου. <versestart number="2"/> καὶ εἶδον, καὶ ἰδοὺ <b>ἵππος λευκός</b>, καὶ ὁ καθήμενος ἐπ’ αὐτὸν ἔχων τόξον, καὶ ἐδόθη αὐτῷ στέφανος, καὶ ἐξῆλθεν νικῶν καὶ ἵνα νικήσῃ. <versestart number="3"/> Καὶ ὅτε ἤνοιξεν τὴν σφραγῖδα τὴν δευτέραν, ἤκουσα τοῦ δευτέρου ζῴου λέγοντος Ἔρχου. <versestart number="4"/> καὶ ἐξῆλθεν ἄλλος <b>ἵππος πυρρός</b>, καὶ τῷ καθημένῳ ἐπ’ αὐτὸν ἐδόθη αὐτῷ λαβεῖν τὴν εἰρήνην ἐκ τῆς γῆς καὶ ἵνα ἀλλήλους σφάξουσιν, καὶ ἐδόθη αὐτῷ μάχαιρα μεγάλη. <versestart number="5"/> Καὶ ὅτε ἤνοιξεν τὴν σφραγῖδα τὴν τρίτην, ἤκουσα τοῦ τρίτου ζῴου λέγοντος Ἔρχου. καὶ εἶδον, καὶ ἰδοὺ <b>ἵππος μέλας</b>, καὶ ὁ καθήμενος ἐπ’ αὐτὸν ἔχων ζυγὸν ἐν τῇ χειρὶ αὐτοῦ. <versestart number="6"/> καὶ ἤκουσα ὡς φωνὴν ἐν μέσῳ τῶν τεσσάρων ζῴων λέγουσαν Χοῖνιξ σίτου δηναρίου, καὶ τρεῖς χοίνικες κριθῶν δηναρίου· καὶ τὸ ἔλαιον καὶ τὸν οἶνον μὴ ἀδικήσῃς. <versestart number="7"/> Καὶ ὅτε ἤνοιξεν τὴν σφραγῖδα τὴν τετάρτην, ἤκουσα φωνὴν τοῦ τετάρτου ζῴου λέγοντος Ἔρχου. <versestart number="8"/> καὶ εἶδον, καὶ ἰδοὺ ἵππος χλωρός, καὶ ὁ καθήμενος ἐπάνω αὐτοῦ, ὄνομα αὐτῷ <b>Ὁ Θάνατος</b>, καὶ <b>ὁ Ἅιδης</b> ἠκολούθει μετ’ αὐτοῦ, καὶ ἐδόθη αὐτοῖς ἐξουσία ἐπὶ τὸ τέταρτον τῆς γῆς, <b>ἀποκτεῖναι ἐν ῥομφαίᾳ καὶ ἐν λιμῷ καὶ ἐν θανάτῳ καὶ</b> ὑπὸ τῶν <b>θηρίων τῆς γῆς</b>. <versestart number="9"/> Καὶ ὅτε ἤνοιξεν τὴν πέμπτην σφραγῖδα, εἶδον ὑποκάτω τοῦ θυσιαστηρίου τὰς ψυχὰς τῶν ἐσφαγμένων διὰ τὸν λόγον τοῦ Θεοῦ καὶ διὰ τὴν μαρτυρίαν ἣν εἶχον. <versestart number="10"/> καὶ ἔκραξαν φωνῇ μεγάλῃ λέγοντες <b>Ἕως πότε, ὁ Δεσπότης</b> ὁ ἅγιος καὶ ἀληθινός, οὐ <b>κρίνεις</b> καὶ <b>ἐκδικεῖς τὸ αἷμα</b> ἡμῶν <b>ἐκ τῶν κατοικούντων ἐπὶ τῆς γῆς;</b> <versestart number="11"/> καὶ ἐδόθη αὐτοῖς ἑκάστῳ στολὴ λευκή, καὶ ἐρρέθη αὐτοῖς ἵνα ἀναπαύσωνται ἔτι χρόνον μικρόν, ἕως πληρωθῶσιν καὶ οἱ σύνδουλοι αὐτῶν καὶ οἱ ἀδελφοὶ αὐτῶν οἱ μέλλοντες ἀποκτέννεσθαι ὡς καὶ αὐτοί. <versestart number="12"/> Καὶ εἶδον ὅτε ἤνοιξεν τὴν σφραγῖδα τὴν ἕκτην, καὶ σεισμὸς μέγας ἐγένετο, καὶ <b>ὁ ἥλιος</b> ἐγένετο μέλας ὡς σάκκος τρίχινος, καὶ <b>ἡ σελήνη</b> ὅλη ἐγένετο ὡς <b>αἷμα</b>, <versestart number="13"/> καὶ <b>οἱ ἀστέρες τοῦ οὐρανοῦ ἔπεσαν</b> εἰς τὴν γῆν, ὡς <b>συκῆ</b> βάλλει τοὺς ὀλύνθους αὐτῆς ὑπὸ ἀνέμου μεγάλου σειομένη, <versestart number="14"/> <b>καὶ ὁ οὐρανὸς</b> ἀπεχωρίσθη <b>ὡς βιβλίον ἑλισσόμενον</b>, καὶ πᾶν ὄρος καὶ νῆσος ἐκ τῶν τόπων αὐτῶν ἐκινήθησαν. <versestart number="15"/> <b>καὶ οἱ βασιλεῖς τῆς γῆς καὶ οἱ μεγιστᾶνες</b> καὶ οἱ χιλίαρχοι καὶ οἱ πλούσιοι καὶ οἱ ἰσχυροὶ καὶ πᾶς δοῦλος καὶ ἐλεύθερος <b>ἔκρυψαν ἑαυτοὺς εἰς τὰ </b><b>σπήλαια καὶ εἰς τὰς πέτρας</b> τῶν ὀρέων, <versestart number="16"/> <b>καὶ λέγουσιν τοῖς ὄρεσιν καὶ ταῖς πέτραις Πέσετε ἐφ’ ἡμᾶς</b> καὶ <b>κρύψατε ἡμᾶς</b> ἀπὸ προσώπου τοῦ <b>καθημένου ἐπὶ τοῦ θρόνου</b> καὶ ἀπὸ τῆς ὀργῆς τοῦ Ἀρνίου, <versestart number="17"/> ὅτι ἦλθεν ἡ <b>ἡμέρα ἡ μεγάλη τῆς ὀργῆς</b> αὐτῶν, <b>καὶ τίς δύναται σταθῆναι;</b></p>
<p text_indent="0"></p>
<chapterstart number="7"/><p text_indent="0"></p>
<p text_indent="1"><versestart number="1"/> Μετὰ τοῦτο εἶδον τέσσαρας ἀγγέλους ἑστῶτας <b>ἐπὶ τὰς τέσσαρας γωνίας τῆς γῆς</b>, κρατοῦντας <b>τοὺς τέσσαρας ἀνέμους</b> τῆς γῆς, ἵνα μὴ πνέῃ ἄνεμος ἐπὶ τῆς γῆς μήτε ἐπὶ τῆς θαλάσσης μήτε ἐπὶ πᾶν δένδρον. <versestart number="2"/> καὶ εἶδον ἄλλον ἄγγελον ἀναβαίνοντα ἀπὸ ἀνατολῆς ἡλίου, ἔχοντα σφραγῖδα Θεοῦ ζῶντος, καὶ ἔκραξεν φωνῇ μεγάλῃ τοῖς τέσσαρσιν ἀγγέλοις οἷς ἐδόθη αὐτοῖς ἀδικῆσαι τὴν γῆν καὶ τὴν θάλασσαν, <versestart number="3"/> λέγων Μὴ ἀδικήσητε τὴν γῆν μήτε τὴν θάλασσαν μήτε τὰ δένδρα, ἄχρι <b>σφραγίσωμεν</b> τοὺς δούλους τοῦ Θεοῦ ἡμῶν <b>ἐπὶ τῶν μετώπων</b> αὐτῶν. <versestart number="4"/> Καὶ ἤκουσα τὸν ἀριθμὸν τῶν ἐσφραγισμένων, ἑκατὸν τεσσεράκοντα τέσσαρες χιλιάδες ἐσφραγισμένοι ἐκ πάσης φυλῆς υἱῶν Ἰσραήλ·</p>
<p text_indent="1"><versestart number="5"/> ἐκ φυλῆς Ἰούδα δώδεκα χιλιάδες ἐσφραγισμένοι, </p>
<p text_indent="1">ἐκ φυλῆς Ῥουβὴν δώδεκα χιλιάδες, </p>
<p text_indent="1">ἐκ φυλῆς Γὰδ δώδεκα χιλιάδες,</p>
<p text_indent="1"><versestart number="6"/> ἐκ φυλῆς Ἀσὴρ δώδεκα χιλιάδες, </p>
<p text_indent="1">ἐκ φυλῆς Νεφθαλεὶμ δώδεκα χιλιάδες, </p>
<p text_indent="1">ἐκ φυλῆς Μανασσῆ δώδεκα χιλιάδες,</p>
<p text_indent="1"><versestart number="7"/> ἐκ φυλῆς Συμεὼν δώδεκα χιλιάδες, </p>
<p text_indent="1">ἐκ φυλῆς Λευεὶ δώδεκα χιλιάδες, </p>
<p text_indent="1">ἐκ φυλῆς Ἰσσαχὰρ δώδεκα χιλιάδες,</p>
<p text_indent="1"><versestart number="8"/> ἐκ φυλῆς Ζαβουλὼν δώδεκα χιλιάδες, </p>
<p text_indent="1">ἐκ φυλῆς Ἰωσὴφ δώδεκα χιλιάδες, </p>
<p text_indent="1">ἐκ φυλῆς Βενιαμεὶν δώδεκα χιλιάδες ἐσφραγισμένοι.</p>
<p text_indent="0"><versestart number="9"/> Μετὰ ταῦτα εἶδον, καὶ ἰδοὺ ὄχλος πολύς, ὃν ἀριθμῆσαι αὐτὸν οὐδεὶς ἐδύνατο, ἐκ παντὸς ἔθνους καὶ φυλῶν καὶ λαῶν καὶ γλωσσῶν, ἑστῶτες ἐνώπιον τοῦ θρόνου καὶ ἐνώπιον τοῦ Ἀρνίου, περιβεβλημένους στολὰς λευκάς, καὶ φοίνικες ἐν ταῖς χερσὶν αὐτῶν· <versestart number="10"/> καὶ κράζουσιν φωνῇ μεγάλῃ λέγοντες </p>
<p text_indent="1">Ἡ σωτηρία τῷ Θεῷ ἡμῶν τῷ <b>καθημένῳ ἐπὶ τῷ θρόνῳ</b> καὶ τῷ Ἀρνίῳ.</p>
<p text_indent="0"><versestart number="11"/> καὶ πάντες οἱ ἄγγελοι εἱστήκεισαν κύκλῳ τοῦ θρόνου καὶ τῶν πρεσβυτέρων καὶ τῶν τεσσάρων ζῴων, καὶ ἔπεσαν ἐνώπιον τοῦ θρόνου ἐπὶ τὰ πρόσωπα αὐτῶν καὶ προσεκύνησαν τῷ Θεῷ, <versestart number="12"/> λέγοντες </p>
<p text_indent="1">Ἀμήν, ἡ εὐλογία καὶ ἡ δόξα καὶ ἡ σοφία καὶ ἡ εὐχαριστία καὶ ἡ τιμὴ καὶ ἡ δύναμις καὶ ἡ         ἰσχὺς τῷ Θεῷ ἡμῶν εἰς τοὺς αἰῶνας τῶν αἰώνων· ἀμήν.</p>
<p text_indent="0"><versestart number="13"/> Καὶ ἀπεκρίθη εἷς ἐκ τῶν πρεσβυτέρων λέγων μοι Οὗτοι οἱ περιβεβλημένοι τὰς στολὰς τὰς λευκὰς τίνες εἰσὶν καὶ πόθεν ἦλθον; <versestart number="14"/> καὶ εἴρηκα αὐτῷ Κύριέ μου, σὺ οἶδας. καὶ εἶπέν μοι Οὗτοί εἰσιν οἱ ἐρχόμενοι ἐκ τῆς <b>θλίψεως</b> τῆς μεγάλης, καὶ <b>ἔπλυναν τὰς στολὰς αὐτῶν</b> καὶ ἐλεύκαναν αὐτὰς ἐν τῷ αἵματι τοῦ Ἀρνίου. <versestart number="15"/> διὰ τοῦτό εἰσιν ἐνώπιον τοῦ θρόνου τοῦ Θεοῦ, καὶ λατρεύουσιν αὐτῷ ἡμέρας καὶ νυκτὸς ἐν τῷ ναῷ αὐτοῦ, καὶ ὁ <b>καθήμενος ἐπὶ τοῦ θρόνου</b> σκηνώσει ἐπ’ αὐτούς. <versestart number="16"/> <b>οὐ πεινάσουσιν</b> ἔτι <b>οὐδὲ διψήσουσιν</b> ἔτι, <b>οὐδὲ μὴ πέσῃ ἐπ’ αὐτοὺς ὁ ἥλιος οὐδὲ πᾶν καῦμα</b>, <versestart number="17"/> ὅτι τὸ Ἀρνίον τὸ ἀνὰ μέσον τοῦ θρόνου <b>ποιμανεῖ αὐτούς καὶ ὁδηγήσει αὐτοὺς ἐπὶ ζωῆς πηγὰς ὑδάτων· καὶ ἐξαλείψει ὁ Θεὸς πᾶν δάκρυον ἐκ τῶν ὀφθαλμῶν</b> αὐτῶν.</p>
<p text_indent="0"></p>
<chapterstart number="8"/><p text_indent="0"></p>
<p text_indent="1"><versestart number="1"/> Καὶ ὅταν ἤνοιξεν τὴν σφραγῖδα τὴν ἑβδόμην, ἐγένετο σιγὴ ἐν τῷ οὐρανῷ ὡς ἡμιώριον. <versestart number="2"/> καὶ εἶδον τοὺς ἑπτὰ ἀγγέλους οἳ ἐνώπιον τοῦ Θεοῦ ἑστήκασιν, καὶ ἐδόθησαν αὐτοῖς ἑπτὰ σάλπιγγες. <versestart number="3"/> Καὶ ἄλλος ἄγγελος ἦλθεν καὶ <b>ἐστάθη ἐπὶ τοῦ θυσιαστηρίου</b> ἔχων λιβανωτὸν χρυσοῦν, καὶ ἐδόθη αὐτῷ <b>θυμιάματα</b> πολλὰ ἵνα δώσει <b>ταῖς προσευχαῖς</b> τῶν ἁγίων πάντων ἐπὶ τὸ θυσιαστήριον τὸ χρυσοῦν τὸ ἐνώπιον τοῦ θρόνου. <versestart number="4"/> καὶ ἀνέβη ὁ καπνὸς τῶν θυμιαμάτων ταῖς προσευχαῖς τῶν ἁγίων ἐκ χειρὸς τοῦ ἀγγέλου ἐνώπιον τοῦ Θεοῦ. <versestart number="5"/> καὶ εἴληφεν ὁ ἄγγελος <b>τὸν λιβανωτόν</b>, καὶ <b>ἐγέμισεν</b> αὐτὸν ἐκ <b>τοῦ πυρὸς τοῦ θυσιαστηρίου</b> καὶ ἔβαλεν εἰς τὴν γῆν· καὶ ἐγένοντο <b>βρονταὶ</b> καὶ <b>φωναὶ καὶ ἀστραπαὶ</b> καὶ σεισμός. <versestart number="6"/> Καὶ οἱ ἑπτὰ ἄγγελοι οἱ ἔχοντες τὰς ἑπτὰ σάλπιγγας ἡτοίμασαν αὑτοὺς ἵνα σαλπίσωσιν.</p>
<p text_indent="1"><versestart number="7"/> Καὶ ὁ πρῶτος ἐσάλπισεν· καὶ <b>ἐγένετο χάλαζα</b> καὶ πῦρ μεμιγμένα ἐν αἵματι καὶ ἐβλήθη εἰς τὴν γῆν· καὶ τὸ τρίτον τῆς γῆς κατεκάη, καὶ τὸ τρίτον τῶν δένδρων κατεκάη, καὶ πᾶς χόρτος χλωρὸς κατεκάη. <versestart number="8"/> Καὶ ὁ δεύτερος ἄγγελος ἐσάλπισεν· καὶ <b>ὡς ὄρος</b> μέγα <b>πυρὶ καιόμενον</b> ἐβλήθη εἰς τὴν θάλασσαν· καὶ <b>ἐγένετο</b> τὸ τρίτον τῆς θαλάσσης <b>αἷμα</b>, <versestart number="9"/> καὶ ἀπέθανεν τὸ τρίτον τῶν κτισμάτων τῶν ἐν τῇ θαλάσσῃ, τὰ ἔχοντα ψυχάς, καὶ τὸ τρίτον τῶν πλοίων διεφθάρησαν. <versestart number="10"/> Καὶ ὁ τρίτος ἄγγελος ἐσάλπισεν· καὶ <b>ἔπεσεν ἐκ τοῦ οὐρανοῦ ἀστὴρ</b> μέγας καιόμενος ὡς λαμπάς, καὶ ἔπεσεν ἐπὶ τὸ τρίτον τῶν ποταμῶν καὶ ἐπὶ τὰς πηγὰς τῶν ὑδάτων. <versestart number="11"/> καὶ τὸ ὄνομα τοῦ ἀστέρος λέγεται Ὁ Ἄψινθος. καὶ ἐγένετο τὸ τρίτον τῶν ὑδάτων εἰς ἄψινθον, καὶ πολλοὶ τῶν ἀνθρώπων ἀπέθανον ἐκ τῶν ὑδάτων ὅτι ἐπικράνθησαν. <versestart number="12"/> Καὶ ὁ τέταρτος ἄγγελος ἐσάλπισεν· καὶ ἐπλήγη τὸ τρίτον τοῦ ἡλίου καὶ τὸ τρίτον τῆς σελήνης καὶ τὸ τρίτον τῶν ἀστέρων, ἵνα σκοτισθῇ τὸ τρίτον αὐτῶν καὶ ἡ ἡμέρα μὴ φάνῃ τὸ τρίτον αὐτῆς, καὶ ἡ νὺξ ὁμοίως.</p>
<p text_indent="1"><versestart number="13"/> Καὶ εἶδον, καὶ ἤκουσα ἑνὸς ἀετοῦ πετομένου ἐν μεσουρανήματι λέγοντος φωνῇ μεγάλῃ Οὐαὶ οὐαὶ οὐαὶ τοὺς κατοικοῦντας ἐπὶ τῆς γῆς ἐκ τῶν λοιπῶν φωνῶν τῆς σάλπιγγος τῶν τριῶν ἀγγέλων τῶν μελλόντων σαλπίζειν.</p>
<p text_indent="0"></p>
<chapterstart number="9"/><p text_indent="0"></p>
<p text_indent="1"><versestart number="1"/> Καὶ ὁ πέμπτος ἄγγελος ἐσάλπισεν· καὶ εἶδον ἀστέρα ἐκ τοῦ οὐρανοῦ πεπτωκότα εἰς τὴν γῆν, καὶ ἐδόθη αὐτῷ ἡ κλεὶς τοῦ φρέατος τῆς ἀβύσσου. <versestart number="2"/> καὶ ἤνοιξεν τὸ φρέαρ τῆς ἀβύσσου· καὶ <b>ἀνέβη καπνὸς</b> ἐκ τοῦ φρέατος <b>ὡς καπνὸς καμίνου</b> μεγάλης, καὶ <b>ἐσκοτώθη ὁ ἥλιος</b> καὶ ὁ ἀὴρ ἐκ τοῦ καπνοῦ τοῦ φρέατος. <versestart number="3"/> καὶ ἐκ τοῦ καπνοῦ ἐξῆλθον <b>ἀκρίδες εἰς τὴν γῆν</b>, καὶ ἐδόθη αὐτοῖς ἐξουσία ὡς ἔχουσιν ἐξουσίαν οἱ σκορπίοι τῆς γῆς. <versestart number="4"/> καὶ ἐρρέθη αὐτοῖς ἵνα μὴ ἀδικήσουσιν τὸν χόρτον τῆς γῆς οὐδὲ <b>πᾶν χλωρὸν</b> οὐδὲ <b>πᾶν δένδρον</b>, εἰ μὴ τοὺς ἀνθρώπους οἵτινες οὐκ ἔχουσιν <b>τὴν σφραγῖδα</b> τοῦ Θεοῦ <b>ἐπὶ τῶν μετώπων</b>. <versestart number="5"/> καὶ ἐδόθη αὐτοῖς ἵνα μὴ ἀποκτείνωσιν αὐτούς, ἀλλ’ ἵνα βασανισθήσονται μῆνας πέντε· καὶ ὁ βασανισμὸς αὐτῶν ὡς βασανισμὸς σκορπίου, ὅταν παίσῃ ἄνθρωπον. <versestart number="6"/> καὶ ἐν ταῖς ἡμέραις ἐκείναις <b>ζητήσουσιν</b> οἱ ἄνθρωποι <b>τὸν θάνατον καὶ οὐ μὴ εὑρήσουσιν</b> αὐτόν, καὶ ἐπιθυμήσουσιν ἀποθανεῖν καὶ φεύγει ὁ θάνατος ἀπ’ αὐτῶν. <versestart number="7"/> καὶ <b>τὰ ὁμοιώματα</b> τῶν ἀκρίδων <b>ὅμοιοι ἵπποις</b> ἡτοιμασμένοις <b>εἰς πόλεμον</b>, καὶ ἐπὶ τὰς κεφαλὰς αὐτῶν ὡς στέφανοι ὅμοιοι χρυσῷ, καὶ τὰ πρόσωπα αὐτῶν ὡς πρόσωπα ἀνθρώπων, <versestart number="8"/> καὶ εἶχαν τρίχας ὡς τρίχας γυναικῶν, καὶ οἱ ὀδόντες αὐτῶν ὡς λεόντων ἦσαν, <versestart number="9"/> καὶ εἶχον θώρακας ὡς θώρακας σιδηροῦς, καὶ ἡ φωνὴ τῶν πτερύγων αὐτῶν <b>ὡς φωνὴ ἁρμάτων</b> ἵππων πολλῶν <b>τρεχόντων εἰς πόλεμον</b>. <versestart number="10"/> καὶ ἔχουσιν οὐρὰς ὁμοίας σκορπίοις καὶ κέντρα, καὶ ἐν ταῖς οὐραῖς αὐτῶν ἡ ἐξουσία αὐτῶν ἀδικῆσαι τοὺς ἀνθρώπους μῆνας πέντε. <versestart number="11"/> ἔχουσιν ἐπ’ αὐτῶν βασιλέα τὸν ἄγγελον τῆς ἀβύσσου, ὄνομα αὐτῷ Ἑβραϊστί Ἀβαδδών καὶ ἐν τῇ Ἑλληνικῇ ὄνομα ἔχει Ἀπολλύων. <versestart number="12"/> Ἡ Οὐαὶ ἡ μία ἀπῆλθεν· ἰδοὺ ἔρχεται ἔτι δύο Οὐαὶ μετὰ ταῦτα.</p>
<p text_indent="1"><versestart number="13"/> Καὶ ὁ ἕκτος ἄγγελος ἐσάλπισεν· καὶ ἤκουσα φωνὴν μίαν ἐκ τῶν τεσσάρων κεράτων τοῦ θυσιαστηρίου τοῦ χρυσοῦ τοῦ ἐνώπιον τοῦ Θεοῦ, <versestart number="14"/> λέγοντα τῷ ἕκτῳ ἀγγέλῳ, ὁ ἔχων τὴν σάλπιγγα Λῦσον τοὺς τέσσαρας ἀγγέλους τοὺς δεδεμένους ἐπὶ <b>τῷ ποταμῷ τῷ μεγάλῳ Εὐφράτῃ</b>. <versestart number="15"/> καὶ ἐλύθησαν οἱ τέσσαρες ἄγγελοι οἱ ἡτοιμασμένοι εἰς τὴν ὥραν καὶ ἡμέραν καὶ μῆνα καὶ ἐνιαυτόν, ἵνα ἀποκτείνωσιν τὸ τρίτον τῶν ἀνθρώπων. <versestart number="16"/> καὶ ὁ ἀριθμὸς τῶν στρατευμάτων τοῦ ἱππικοῦ δισμυριάδες μυριάδων· ἤκουσα τὸν ἀριθμὸν αὐτῶν. <versestart number="17"/> καὶ οὕτως εἶδον τοὺς ἵππους ἐν τῇ ὁράσει καὶ τοὺς καθημένους ἐπ’ αὐτῶν, ἔχοντας θώρακας πυρίνους καὶ ὑακινθίνους καὶ θειώδεις· καὶ αἱ κεφαλαὶ τῶν ἵππων ὡς κεφαλαὶ λεόντων, καὶ ἐκ τῶν στομάτων αὐτῶν ἐκπορεύεται πῦρ καὶ καπνὸς καὶ θεῖον. <versestart number="18"/> ἀπὸ τῶν τριῶν πληγῶν τούτων ἀπεκτάνθησαν τὸ τρίτον τῶν ἀνθρώπων, ἐκ τοῦ πυρὸς καὶ τοῦ καπνοῦ καὶ τοῦ θείου τοῦ ἐκπορευομένου ἐκ τῶν στομάτων αὐτῶν. <versestart number="19"/> ἡ γὰρ ἐξουσία τῶν ἵππων ἐν τῷ στόματι αὐτῶν ἐστιν καὶ ἐν ταῖς οὐραῖς αὐτῶν· αἱ γὰρ οὐραὶ αὐτῶν ὅμοιαι ὄφεσιν, ἔχουσαι κεφαλάς, καὶ ἐν αὐταῖς ἀδικοῦσιν. <versestart number="20"/> καὶ οἱ λοιποὶ τῶν ἀνθρώπων, οἳ οὐκ ἀπεκτάνθησαν ἐν ταῖς πληγαῖς ταύταις, οὐδὲ μετενόησαν <b>ἐκ τῶν ἔργων τῶν χειρῶν αὐτῶν</b>, ἵνα μὴ προσκυνήσουσιν <b>τὰ δαιμόνια</b> καὶ <b>τὰ εἴδωλα τὰ χρυσᾶ καὶ τὰ ἀργυρᾶ καὶ τὰ χαλκᾶ καὶ τὰ λίθινα καὶ τὰ ξύλινα, ἃ οὔτε βλέπειν</b> δύνανται <b>οὔτε ἀκούειν οὔτε περιπατεῖν</b>, <versestart number="21"/> καὶ οὐ μετενόησαν ἐκ τῶν φόνων αὐτῶν οὔτε ἐκ <b>τῶν φαρμακιῶν</b> αὐτῶν οὔτε ἐκ <b>τῆς πορνείας</b> αὐτῶν οὔτε ἐκ τῶν κλεμμάτων αὐτῶν.</p>
<p text_indent="0"></p>
<chapterstart number="10"/><p text_indent="0"></p>
<p text_indent="0"><versestart number="1"/> Καὶ εἶδον ἄλλον ἄγγελον ἰσχυρὸν καταβαίνοντα ἐκ τοῦ οὐρανοῦ, περιβεβλημένον νεφέλην, καὶ ἡ ἶρις ἐπὶ τὴν κεφαλὴν αὐτοῦ, καὶ τὸ πρόσωπον αὐτοῦ ὡς ὁ ἥλιος, καὶ οἱ πόδες αὐτοῦ ὡς στῦλοι πυρός, <versestart number="2"/> καὶ ἔχων ἐν τῇ χειρὶ αὐτοῦ βιβλαρίδιον ἠνεῳγμένον. καὶ ἔθηκεν τὸν πόδα αὐτοῦ τὸν δεξιὸν ἐπὶ τῆς θαλάσσης, τὸν δὲ εὐώνυμον ἐπὶ τῆς γῆς, <versestart number="3"/> καὶ ἔκραξεν φωνῇ μεγάλῃ ὥσπερ λέων μυκᾶται. καὶ ὅτε ἔκραξεν, ἐλάλησαν αἱ ἑπτὰ βρονταὶ τὰς ἑαυτῶν φωνάς. <versestart number="4"/> Καὶ ὅτε ἐλάλησαν αἱ ἑπτὰ βρονταί, ἤμελλον γράφειν· καὶ ἤκουσα φωνὴν ἐκ τοῦ οὐρανοῦ λέγουσαν <b>Σφράγισον</b> ἃ ἐλάλησαν αἱ ἑπτὰ βρονταί, καὶ μὴ αὐτὰ γράψῃς. <versestart number="5"/> Καὶ ὁ ἄγγελος, ὃν εἶδον ἑστῶτα ἐπὶ τῆς θαλάσσης καὶ ἐπὶ τῆς γῆς, <b>ἦρεν τὴν χεῖρα αὐτοῦ τὴν δεξιὰν εἰς τὸν οὐρανόν,</b> <versestart number="6"/> <b>καὶ ὤμοσεν ἐν τῷ ζῶντι εἰς τοὺς αἰῶνας</b> τῶν αἰώνων, <b>ὃς ἔκτισεν τὸν οὐρανὸν καὶ τὰ ἐν αὐτῷ καὶ τὴν γῆν καὶ τὰ ἐν αὐτῇ καὶ τὴν θάλασσαν καὶ τὰ ἐν αὐτῇ</b>, ὅτι χρόνος οὐκέτι ἔσται, <versestart number="7"/> ἀλλ’ ἐν ταῖς ἡμέραις τῆς φωνῆς τοῦ ἑβδόμου ἀγγέλου, ὅταν μέλλῃ σαλπίζειν, καὶ ἐτελέσθη <b>τὸ μυστήριον τοῦ Θεοῦ</b>, ὡς εὐηγγέλισεν <b>τοὺς ἑαυτοῦ δούλους τοὺς προφήτας</b>. <versestart number="8"/> Καὶ ἡ φωνὴ ἣν ἤκουσα ἐκ τοῦ οὐρανοῦ, πάλιν λαλοῦσαν μετ’ ἐμοῦ καὶ λέγουσαν Ὕπαγε λάβε τὸ βιβλίον τὸ ἠνεῳγμένον ἐν τῇ χειρὶ τοῦ ἀγγέλου τοῦ ἑστῶτος ἐπὶ τῆς θαλάσσης καὶ ἐπὶ τῆς γῆς. <versestart number="9"/> καὶ ἀπῆλθα πρὸς τὸν ἄγγελον, λέγων αὐτῷ δοῦναί μοι <b>τὸ βιβλαρίδιον. καὶ λέγει μοι</b> Λάβε <b>καὶ κατάφαγε</b> αὐτό, καὶ πικρανεῖ <b>σου τὴν κοιλίαν</b>, ἀλλ’ ἐν <b>τῷ στόματί σου</b> ἔσται γλυκὺ ὡς μέλι. <versestart number="10"/> καὶ ἔλαβον <b>τὸ βιβλαρίδιον</b> ἐκ τῆς χειρὸς τοῦ ἀγγέλου <b>καὶ κατέφαγον αὐτό, καὶ ἦν ἐν τῷ στόματί μου ὡς μέλι γλυκύ</b>· καὶ ὅτε ἔφαγον αὐτό, ἐπικράνθη ἡ κοιλία μου. <versestart number="11"/> καὶ λέγουσίν μοι <b>Δεῖ σε</b> πάλιν <b>προφητεῦσαι ἐπὶ λαοῖς καὶ ἔθνεσιν καὶ γλώσσαις καὶ βασιλεῦσιν</b> πολλοῖς.</p>
<p text_indent="0"></p>
<chapterstart number="11"/><p text_indent="0"></p>
<p text_indent="0"><versestart number="1"/> Καὶ ἐδόθη μοι <b>κάλαμος</b> ὅμοιος ῥάβδῳ, λέγων Ἔγειρε καὶ μέτρησον τὸν ναὸν τοῦ Θεοῦ καὶ τὸ θυσιαστήριον καὶ τοὺς προσκυνοῦντας ἐν αὐτῷ. <versestart number="2"/> καὶ τὴν αὐλὴν τὴν ἔξωθεν τοῦ ναοῦ ἔκβαλε ἔξωθεν καὶ μὴ αὐτὴν μετρήσῃς, ὅτι ἐδόθη <b>τοῖς ἔθνεσιν</b>, καὶ τὴν πόλιν τὴν ἁγίαν <b>πατήσουσιν</b> μῆνας τεσσεράκοντα δύο. <versestart number="3"/> καὶ δώσω τοῖς δυσὶν μάρτυσίν μου, καὶ προφητεύσουσιν ἡμέρας χιλίας διακοσίας ἑξήκοντα περιβεβλημένοι σάκκους. <versestart number="4"/> Οὗτοί εἰσιν <b>αἱ δύο ἐλαῖαι</b> καὶ αἱ δύο <b>λυχνίαι</b> αἱ <b>ἐνώπιον τοῦ Κυρίου τῆς γῆς ἑστῶτες</b>. <versestart number="5"/> καὶ εἴ τις αὐτοὺς θέλει ἀδικῆσαι, <b>πῦρ ἐκπορεύεται ἐκ τοῦ στόματος</b> αὐτῶν καὶ <b>κατεσθίει τοὺς ἐχθροὺς</b> αὐτῶν· καὶ εἴ τις θελήσῃ αὐτοὺς ἀδικῆσαι, οὕτως δεῖ αὐτὸν ἀποκτανθῆναι. <versestart number="6"/> οὗτοι ἔχουσιν τὴν ἐξουσίαν κλεῖσαι τὸν οὐρανόν, ἵνα μὴ <b>ὑετὸς βρέχῃ</b> τὰς ἡμέρας τῆς προφητείας αὐτῶν, καὶ ἐξουσίαν ἔχουσιν ἐπὶ τῶν <b>ὑδάτων στρέφειν</b> αὐτὰ <b>εἰς αἷμα</b> καὶ <b>πατάξαι</b> τὴν γῆν <b>ἐν πάσῃ πληγῇ</b> ὁσάκις ἐὰν θελήσωσιν. <versestart number="7"/> καὶ ὅταν τελέσωσιν τὴν μαρτυρίαν αὐτῶν, τὸ <b>θηρίον τὸ ἀναβαῖνον ἐκ τῆς ἀβύσσου ποιήσει μετ’</b> αὐτῶν <b>πόλεμον καὶ νικήσει αὐτοὺς</b> καὶ ἀποκτενεῖ αὐτούς. <versestart number="8"/> καὶ τὸ πτῶμα αὐτῶν ἐπὶ τῆς πλατείας τῆς πόλεως τῆς μεγάλης, ἥτις καλεῖται πνευματικῶς <b>Σόδομα</b> καὶ Αἴγυπτος, ὅπου καὶ ὁ Κύριος αὐτῶν ἐσταυρώθη. <versestart number="9"/> καὶ βλέπουσιν ἐκ τῶν λαῶν καὶ φυλῶν καὶ γλωσσῶν καὶ ἐθνῶν τὸ πτῶμα αὐτῶν ἡμέρας τρεῖς καὶ ἥμισυ, καὶ τὰ πτώματα αὐτῶν οὐκ ἀφίουσιν τεθῆναι εἰς μνῆμα. <versestart number="10"/> καὶ οἱ κατοικοῦντες ἐπὶ τῆς γῆς χαίρουσιν ἐπ’ αὐτοῖς καὶ <b>εὐφραίνονται</b>, καὶ δῶρα πέμψουσιν ἀλλήλοις, ὅτι οὗτοι οἱ δύο προφῆται ἐβασάνισαν τοὺς κατοικοῦντας ἐπὶ τῆς γῆς. <versestart number="11"/> καὶ μετὰ τὰς τρεῖς ἡμέρας καὶ ἥμισυ <b>πνεῦμα ζωῆς</b> ἐκ τοῦ Θεοῦ <b>εἰσῆλθεν ἐν αὐτοῖς, καὶ ἔστησαν ἐπὶ τοὺς πόδας αὐτῶν</b>, καὶ <b>φόβος</b> μέγας <b>ἐπέπεσεν ἐπὶ</b> τοὺς θεωροῦντας αὐτούς. <versestart number="12"/> καὶ ἤκουσαν φωνῆς μεγάλης ἐκ τοῦ οὐρανοῦ λεγούσης αὐτοῖς Ἀνάβατε ὧδε· καὶ ἀνέβησαν <b>εἰς τὸν οὐρανὸν</b> ἐν τῇ νεφέλῃ, καὶ ἐθεώρησαν αὐτοὺς οἱ ἐχθροὶ αὐτῶν. <versestart number="13"/> Καὶ ἐν ἐκείνῃ τῇ ὥρᾳ ἐγένετο σεισμὸς μέγας, καὶ τὸ δέκατον τῆς πόλεως ἔπεσεν, καὶ ἀπεκτάνθησαν ἐν τῷ σεισμῷ ὀνόματα ἀνθρώπων χιλιάδες ἑπτά, καὶ οἱ λοιποὶ ἔμφοβοι ἐγένοντο καὶ ἔδωκαν δόξαν τῷ Θεῷ τοῦ οὐρανοῦ. <versestart number="14"/> Ἡ Οὐαὶ ἡ δευτέρα ἀπῆλθεν· ἰδοὺ ἡ Οὐαὶ ἡ τρίτη ἔρχεται ταχύ. <versestart number="15"/> Καὶ ὁ ἕβδομος ἄγγελος ἐσάλπισεν· καὶ ἐγένοντο φωναὶ μεγάλαι ἐν τῷ οὐρανῷ, λέγοντες </p>
<p text_indent="1">Ἐγένετο <b>ἡ βασιλεία</b> τοῦ κόσμου <b>τοῦ Κυρίου</b> ἡμῶν <b>καὶ τοῦ Χριστοῦ αὐτοῦ</b>, καὶ <b>βασιλεύσει εἰς         τοὺς αἰῶνας τῶν αἰώνων</b>.</p>
<p text_indent="0"><versestart number="16"/> καὶ οἱ εἴκοσι τέσσαρες πρεσβύτεροι οἱ ἐνώπιον τοῦ Θεοῦ καθήμενοι ἐπὶ τοὺς θρόνους αὐτῶν, ἔπεσαν ἐπὶ τὰ πρόσωπα αὐτῶν καὶ προσεκύνησαν τῷ Θεῷ, <versestart number="17"/> λέγοντες </p>
<p text_indent="1">Εὐχαριστοῦμέν σοι, <b>Κύριε ὁ Θεός ὁ Παντοκράτωρ</b>, ὁ ὢν καὶ ὁ ἦν, ὅτι εἴληφας τὴν δύναμίν         σου τὴν μεγάλην καὶ <b>ἐβασίλευσας</b>· <versestart number="18"/> καὶ <b>τὰ ἔθνη ὠργίσθησαν</b>, καὶ ἦλθεν <b>ἡ ὀργή</b> σου καὶ ὁ         καιρὸς τῶν νεκρῶν κριθῆναι καὶ δοῦναι τὸν μισθὸν <b>τοῖς δούλοις σου τοῖς προφήταις</b> καὶ         τοῖς ἁγίοις καὶ <b>τοῖς φοβουμένοις</b> τὸ ὄνομά σου, <b>τοῖς μικροῖς καὶ τοῖς μεγάλοις</b>, καὶ         διαφθεῖραι τοὺς διαφθείροντας τὴν γῆν.</p>
<p text_indent="0"><versestart number="19"/> καὶ ἠνοίγη ὁ ναὸς τοῦ Θεοῦ ὁ ἐν τῷ οὐρανῷ, καὶ ὤφθη <b>ἡ κιβωτὸς τῆς διαθήκης</b> αὐτοῦ ἐν τῷ ναῷ αὐτοῦ, καὶ ἐγένοντο ἀστραπαὶ καὶ φωναὶ καὶ βρονταὶ καὶ σεισμὸς καὶ χάλαζα μεγάλη.</p>
<p text_indent="0"></p>
<chapterstart number="12"/><p text_indent="0"></p>
<p text_indent="1"><versestart number="1"/> Καὶ σημεῖον μέγα ὤφθη ἐν τῷ οὐρανῷ, γυνὴ περιβεβλημένη τὸν ἥλιον, καὶ ἡ σελήνη ὑποκάτω τῶν ποδῶν αὐτῆς, καὶ ἐπὶ τῆς κεφαλῆς αὐτῆς στέφανος ἀστέρων δώδεκα, <versestart number="2"/> καὶ ἐν γαστρὶ ἔχουσα, καὶ κράζει ὠδίνουσα καὶ βασανιζομένη τεκεῖν. <versestart number="3"/> καὶ ὤφθη ἄλλο σημεῖον ἐν τῷ οὐρανῷ, καὶ ἰδοὺ δράκων πυρρός μέγας, ἔχων κεφαλὰς ἑπτὰ καὶ <b>κέρατα δέκα</b> καὶ ἐπὶ τὰς κεφαλὰς αὐτοῦ ἑπτὰ διαδήματα, <versestart number="4"/> καὶ ἡ οὐρὰ αὐτοῦ σύρει τὸ τρίτον <b>τῶν ἀστέρων τοῦ οὐρανοῦ, καὶ ἔβαλεν</b> αὐτοὺς εἰς <b>τὴν γῆν</b>. καὶ ὁ δράκων ἕστηκεν ἐνώπιον τῆς γυναικὸς τῆς μελλούσης τεκεῖν, ἵνα ὅταν τέκῃ τὸ τέκνον αὐτῆς καταφάγῃ. <versestart number="5"/> καὶ <b>ἔτεκεν</b> υἱόν, <b>ἄρσεν</b>, ὃς μέλλει <b>ποιμαίνειν</b> πάντα <b>τὰ ἔθνη ἐν ῥάβδῳ σιδηρᾷ</b>· καὶ ἡρπάσθη τὸ τέκνον αὐτῆς πρὸς τὸν Θεὸν καὶ πρὸς τὸν θρόνον αὐτοῦ. <versestart number="6"/> καὶ ἡ γυνὴ ἔφυγεν εἰς τὴν ἔρημον, ὅπου ἔχει ἐκεῖ τόπον ἡτοιμασμένον ἀπὸ τοῦ Θεοῦ, ἵνα ἐκεῖ τρέφωσιν αὐτὴν ἡμέρας χιλίας διακοσίας ἑξήκοντα. <versestart number="7"/> Καὶ ἐγένετο πόλεμος ἐν τῷ οὐρανῷ, ὁ <b>Μιχαὴλ</b> καὶ οἱ ἄγγελοι αὐτοῦ <b>τοῦ πολεμῆσαι</b> μετὰ τοῦ δράκοντος. καὶ ὁ δράκων ἐπολέμησεν καὶ οἱ ἄγγελοι αὐτοῦ, <versestart number="8"/> καὶ οὐκ ἴσχυσαν, οὐδὲ τόπος εὑρέθη αὐτῶν ἔτι ἐν τῷ οὐρανῷ. <versestart number="9"/> καὶ ἐβλήθη ὁ δράκων ὁ μέγας, ὁ ὄφις ὁ ἀρχαῖος, ὁ καλούμενος <b>Διάβολος</b> καὶ <b>Ὁ Σατανᾶς</b>, ὁ πλανῶν τὴν οἰκουμένην ὅλην, ἐβλήθη εἰς τὴν γῆν, καὶ οἱ ἄγγελοι αὐτοῦ μετ’ αὐτοῦ ἐβλήθησαν. <versestart number="10"/> καὶ ἤκουσα φωνὴν μεγάλην ἐν τῷ οὐρανῷ λέγουσαν </p>
<p text_indent="1">Ἄρτι ἐγένετο ἡ σωτηρία καὶ ἡ δύναμις καὶ ἡ βασιλεία τοῦ Θεοῦ ἡμῶν καὶ ἡ ἐξουσία τοῦ         Χριστοῦ αὐτοῦ, ὅτι ἐβλήθη ὁ κατήγωρ τῶν ἀδελφῶν ἡμῶν, ὁ κατηγορῶν αὐτοὺς ἐνώπιον         τοῦ Θεοῦ ἡμῶν ἡμέρας καὶ νυκτός. <versestart number="11"/> καὶ αὐτοὶ ἐνίκησαν αὐτὸν διὰ τὸ αἷμα τοῦ Ἀρνίου         καὶ διὰ τὸν λόγον τῆς μαρτυρίας αὐτῶν, καὶ οὐκ ἠγάπησαν τὴν ψυχὴν αὐτῶν ἄχρι         θανάτου. <versestart number="12"/> διὰ τοῦτο <b>εὐφραίνεσθε, οὐρανοὶ</b> καὶ οἱ ἐν αὐτοῖς σκηνοῦντες· οὐαὶ τὴν γῆν καὶ         τὴν θάλασσαν, ὅτι κατέβη ὁ διάβολος πρὸς ὑμᾶς ἔχων θυμὸν μέγαν, εἰδὼς ὅτι ὀλίγον         καιρὸν ἔχει.</p>
<p text_indent="0"><versestart number="13"/> Καὶ ὅτε εἶδεν ὁ δράκων ὅτι ἐβλήθη εἰς τὴν γῆν, ἐδίωξεν τὴν γυναῖκα ἥτις ἔτεκεν τὸν ἄρσενα. <versestart number="14"/> καὶ ἐδόθησαν τῇ γυναικὶ αἱ δύο πτέρυγες τοῦ ἀετοῦ τοῦ μεγάλου, ἵνα πέτηται εἰς τὴν ἔρημον εἰς τὸν τόπον αὐτῆς, ὅπου τρέφεται ἐκεῖ <b>καιρὸν καὶ καιροὺς καὶ ἥμισυ καιροῦ</b> ἀπὸ προσώπου τοῦ ὄφεως. <versestart number="15"/> καὶ ἔβαλεν ὁ ὄφις ἐκ τοῦ στόματος αὐτοῦ ὀπίσω τῆς γυναικὸς ὕδωρ ὡς ποταμόν, ἵνα αὐτὴν ποταμοφόρητον ποιήσῃ. <versestart number="16"/> καὶ ἐβοήθησεν ἡ γῆ τῇ γυναικί, καὶ ἤνοιξεν ἡ γῆ τὸ στόμα αὐτῆς καὶ κατέπιεν τὸν ποταμὸν ὃν ἔβαλεν ὁ δράκων ἐκ τοῦ στόματος αὐτοῦ. <versestart number="17"/> καὶ ὠργίσθη ὁ δράκων ἐπὶ τῇ γυναικί, καὶ ἀπῆλθεν ποιῆσαι πόλεμον μετὰ τῶν λοιπῶν τοῦ σπέρματος αὐτῆς, τῶν τηρούντων τὰς ἐντολὰς τοῦ Θεοῦ καὶ ἐχόντων τὴν μαρτυρίαν Ἰησοῦ· <versestart number="18"/> καὶ ἐστάθη ἐπὶ τὴν ἄμμον τῆς θαλάσσης.</p>
<p text_indent="0"></p>
<chapterstart number="13"/><p text_indent="0"></p>
<p text_indent="1"><versestart number="1"/> Καὶ εἶδον <b>ἐκ τῆς θαλάσσης θηρίον ἀναβαῖνον</b>, ἔχον<b> κέρατα δέκα</b> καὶ κεφαλὰς ἑπτά, καὶ ἐπὶ τῶν κεράτων αὐτοῦ δέκα διαδήματα, καὶ ἐπὶ τὰς κεφαλὰς αὐτοῦ ὀνόματα βλασφημίας. <versestart number="2"/> καὶ τὸ <b>θηρίον</b> ὃ εἶδον ἦν <b>ὅμοιον παρδάλει</b>, καὶ οἱ πόδες αὐτοῦ <b>ὡς ἄρκου</b>, καὶ τὸ στόμα αὐτοῦ ὡς στόμα <b>λέοντος</b>. καὶ ἔδωκεν αὐτῷ ὁ δράκων τὴν δύναμιν αὐτοῦ καὶ τὸν θρόνον αὐτοῦ καὶ ἐξουσίαν μεγάλην. <versestart number="3"/> καὶ μίαν ἐκ τῶν κεφαλῶν αὐτοῦ ὡς ἐσφαγμένην εἰς θάνατον, καὶ ἡ πληγὴ τοῦ θανάτου αὐτοῦ ἐθεραπεύθη. καὶ ἐθαυμάσθη ὅλη ἡ γῆ ὀπίσω τοῦ θηρίου, <versestart number="4"/> καὶ προσεκύνησαν τῷ δράκοντι ὅτι ἔδωκεν τὴν ἐξουσίαν τῷ θηρίῳ, καὶ προσεκύνησαν τῷ θηρίῳ λέγοντες Τίς ὅμοιος τῷ θηρίῳ, καὶ τίς δύναται πολεμῆσαι μετ’ αὐτοῦ; <versestart number="5"/> καὶ ἐδόθη αὐτῷ <b>στόμα λαλοῦν μεγάλα</b> καὶ βλασφημίας, καὶ ἐδόθη αὐτῷ ἐξουσία <b>ποιῆσαι</b> μῆνας τεσσεράκοντα δύο. <versestart number="6"/> καὶ ἤνοιξεν τὸ στόμα αὐτοῦ εἰς βλασφημίας πρὸς τὸν Θεόν, βλασφημῆσαι τὸ ὄνομα αὐτοῦ καὶ τὴν σκηνὴν αὐτοῦ, τοὺς ἐν τῷ οὐρανῷ σκηνοῦντας. <versestart number="7"/> καὶ ἐδόθη αὐτῷ <b>ποιῆσαι πόλεμον μετὰ τῶν ἁγίων καὶ νικῆσαι αὐτούς</b>, καὶ ἐδόθη αὐτῷ ἐξουσία ἐπὶ πᾶσαν φυλὴν καὶ λαὸν καὶ γλῶσσαν καὶ ἔθνος. <versestart number="8"/> καὶ προσκυνήσουσιν αὐτὸν πάντες οἱ κατοικοῦντες ἐπὶ τῆς γῆς, <b>οὗ</b> οὐ <b>γέγραπται</b> τὸ ὄνομα αὐτοῦ <b>ἐν τῷ βιβλίῳ τῆς ζωῆς</b> τοῦ <b>Ἀρνίου τοῦ ἐσφαγμένου</b> ἀπὸ καταβολῆς κόσμου. <versestart number="9"/> Εἴ τις ἔχει οὖς, ἀκουσάτω. <versestart number="10"/> <b>εἴ τις εἰς αἰχμαλωσίαν, εἰς αἰχμαλωσίαν</b> ὑπάγει· <b>εἴ τις ἐν μαχαίρῃ</b> ἀποκτενεῖ, δεῖ αὐτὸν <b>ἐν μαχαίρῃ</b> ἀποκτανθῆναι. Ὧδέ ἐστιν ἡ ὑπομονὴ καὶ ἡ πίστις τῶν ἁγίων. <versestart number="11"/> Καὶ εἶδον ἄλλο θηρίον ἀναβαῖνον ἐκ τῆς γῆς, καὶ εἶχεν κέρατα δύο ὅμοια ἀρνίῳ, καὶ ἐλάλει ὡς δράκων. <versestart number="12"/> καὶ τὴν ἐξουσίαν τοῦ πρώτου θηρίου πᾶσαν ποιεῖ ἐνώπιον αὐτοῦ. καὶ ποιεῖ τὴν γῆν καὶ τοὺς ἐν αὐτῇ κατοικοῦντας ἵνα προσκυνήσουσιν τὸ θηρίον τὸ πρῶτον, οὗ ἐθεραπεύθη ἡ πληγὴ τοῦ θανάτου αὐτοῦ. <versestart number="13"/> καὶ ποιεῖ σημεῖα μεγάλα, ἵνα καὶ πῦρ ποιῇ ἐκ τοῦ οὐρανοῦ καταβαίνειν εἰς τὴν γῆν ἐνώπιον τῶν ἀνθρώπων. <versestart number="14"/> καὶ πλανᾷ τοὺς κατοικοῦντας ἐπὶ τῆς γῆς διὰ τὰ σημεῖα ἃ ἐδόθη αὐτῷ ποιῆσαι ἐνώπιον τοῦ θηρίου, λέγων τοῖς κατοικοῦσιν ἐπὶ τῆς γῆς ποιῆσαι εἰκόνα τῷ θηρίῳ, ὃς ἔχει τὴν πληγὴν τῆς μαχαίρης καὶ ἔζησεν. <versestart number="15"/> καὶ ἐδόθη αὐτῷ δοῦναι πνεῦμα τῇ εἰκόνι τοῦ θηρίου, ἵνα καὶ λαλήσῃ ἡ εἰκὼν τοῦ θηρίου, καὶ ποιήσῃ ἵνα ὅσοι ἐὰν μὴ προσκυνήσωσιν τῇ εἰκόνι τοῦ θηρίου ἀποκτανθῶσιν. <versestart number="16"/> καὶ ποιεῖ πάντας, τοὺς μικροὺς καὶ τοὺς μεγάλους, καὶ τοὺς πλουσίους καὶ τοὺς πτωχούς, καὶ τοὺς ἐλευθέρους καὶ τοὺς δούλους, ἵνα δῶσιν αὐτοῖς χάραγμα ἐπὶ τῆς χειρὸς αὐτῶν τῆς δεξιᾶς ἢ ἐπὶ τὸ μέτωπον αὐτῶν, <versestart number="17"/> καὶ ἵνα μή τις δύνηται ἀγοράσαι ἢ πωλῆσαι εἰ μὴ ὁ ἔχων τὸ χάραγμα τὸ ὄνομα τοῦ θηρίου ἢ τὸν ἀριθμὸν τοῦ ὀνόματος αὐτοῦ. <versestart number="18"/> Ὧδε ἡ σοφία ἐστίν. ὁ ἔχων νοῦν ψηφισάτω τὸν ἀριθμὸν τοῦ θηρίου· ἀριθμὸς γὰρ ἀνθρώπου ἐστίν. καὶ ὁ ἀριθμὸς αὐτοῦ ἑξακόσιοι ἑξήκοντα ἕξ.</p>
<p text_indent="0"></p>
<chapterstart number="14"/><p text_indent="0"></p>
<p text_indent="1"><versestart number="1"/> Καὶ εἶδον, καὶ ἰδοὺ τὸ Ἀρνίον ἑστὸς ἐπὶ τὸ ὄρος Σιών, καὶ μετ’ αὐτοῦ ἑκατὸν τεσσεράκοντα τέσσαρες χιλιάδες ἔχουσαι τὸ ὄνομα αὐτοῦ καὶ τὸ ὄνομα τοῦ Πατρὸς αὐτοῦ γεγραμμένον <b>ἐπὶ τῶν μετώπων</b> αὐτῶν. <versestart number="2"/> καὶ ἤκουσα φωνὴν ἐκ τοῦ οὐρανοῦ <b>ὡς φωνὴν ὑδάτων πολλῶν</b> καὶ ὡς φωνὴν βροντῆς μεγάλης, καὶ ἡ φωνὴ ἣν ἤκουσα ὡς κιθαρῳδῶν κιθαριζόντων ἐν ταῖς κιθάραις αὐτῶν. <versestart number="3"/> καὶ <b>ᾄδουσιν ᾠδὴν καινὴν</b> ἐνώπιον τοῦ θρόνου καὶ ἐνώπιον τῶν τεσσάρων ζῴων καὶ τῶν πρεσβυτέρων· καὶ οὐδεὶς ἐδύνατο μαθεῖν τὴν ᾠδὴν εἰ μὴ αἱ ἑκατὸν τεσσεράκοντα τέσσαρες χιλιάδες, οἱ ἠγορασμένοι ἀπὸ τῆς γῆς. <versestart number="4"/> οὗτοί εἰσιν οἳ μετὰ γυναικῶν οὐκ ἐμολύνθησαν· παρθένοι γάρ εἰσιν. οὗτοι οἱ ἀκολουθοῦντες τῷ Ἀρνίῳ ὅπου ἂν ὑπάγῃ· οὗτοι ἠγοράσθησαν ἀπὸ τῶν ἀνθρώπων ἀπαρχὴ τῷ Θεῷ καὶ τῷ Ἀρνίῳ, <versestart number="5"/> καὶ <b>ἐν τῷ στόματι</b> αὐτῶν <b>οὐχ εὑρέθη ψεῦδος</b>· ἄμωμοί εἰσιν.</p>
<p text_indent="1"><versestart number="6"/> Καὶ εἶδον ἄλλον ἄγγελον πετόμενον ἐν μεσουρανήματι, ἔχοντα εὐαγγέλιον αἰώνιον εὐαγγελίσαι ἐπὶ τοὺς καθημένους ἐπὶ τῆς γῆς καὶ ἐπὶ πᾶν ἔθνος καὶ φυλὴν καὶ γλῶσσαν καὶ λαόν, <versestart number="7"/> λέγων ἐν φωνῇ μεγάλῃ· Φοβήθητε τὸν Θεὸν καὶ δότε αὐτῷ δόξαν, ὅτι ἦλθεν ἡ ὥρα τῆς κρίσεως αὐτοῦ, καὶ προσκυνήσατε <b>τῷ ποιήσαντι τὸν οὐρανὸν καὶ τὴν γῆν καὶ θάλασσαν</b> καὶ πηγὰς ὑδάτων. <versestart number="8"/> Καὶ ἄλλος ἄγγελος δεύτερος ἠκολούθησεν λέγων <b>Ἔπεσεν ἔπεσεν Βαβυλὼν ἡ μεγάλη</b>, ἣ <b>ἐκ τοῦ οἴνου</b> τοῦ θυμοῦ τῆς πορνείας <b>αὐτῆς πεπότικεν πάντα τὰ ἔθνη</b>. <versestart number="9"/> Καὶ ἄλλος ἄγγελος τρίτος ἠκολούθησεν αὐτοῖς λέγων ἐν φωνῇ μεγάλῃ Εἴ τις προσκυνεῖ τὸ θηρίον καὶ τὴν εἰκόνα αὐτοῦ, καὶ λαμβάνει χάραγμα ἐπὶ τοῦ μετώπου αὐτοῦ ἢ ἐπὶ τὴν χεῖρα αὐτοῦ, <versestart number="10"/> καὶ αὐτὸς <b>πίεται ἐκ τοῦ οἴνου</b> τοῦ θυμοῦ τοῦ Θεοῦ τοῦ <b>κεκερασμένου ἀκράτου ἐν τῷ ποτηρίῳ τῆς ὀργῆς αὐτοῦ</b>, καὶ βασανισθήσεται ἐν <b>πυρὶ καὶ θείῳ</b> ἐνώπιον ἀγγέλων ἁγίων καὶ ἐνώπιον τοῦ Ἀρνίου. <versestart number="11"/> <b>καὶ ὁ καπνὸς</b> τοῦ βασανισμοῦ αὐτῶν <b>εἰς αἰῶνας</b> αἰώνων <b>ἀναβαίνει</b>, καὶ οὐκ ἔχουσιν ἀνάπαυσιν <b>ἡμέρας καὶ νυκτός</b> οἱ προσκυνοῦντες τὸ θηρίον καὶ τὴν εἰκόνα αὐτοῦ, καὶ εἴ τις λαμβάνει τὸ χάραγμα τοῦ ὀνόματος αὐτοῦ. <versestart number="12"/> Ὧδε ἡ ὑπομονὴ τῶν ἁγίων ἐστίν, οἱ τηροῦντες τὰς ἐντολὰς τοῦ Θεοῦ καὶ τὴν πίστιν Ἰησοῦ. <versestart number="13"/> Καὶ ἤκουσα φωνῆς ἐκ τοῦ οὐρανοῦ λεγούσης Γράψον Μακάριοι οἱ νεκροὶ οἱ ἐν Κυρίῳ ἀποθνῄσκοντες ἀπάρτι. ναί, λέγει τὸ Πνεῦμα, ἵνα ἀναπαήσονται ἐκ τῶν κόπων αὐτῶν· τὰ γὰρ ἔργα αὐτῶν ἀκολουθεῖ μετ’ αὐτῶν.</p>
<p text_indent="1"><versestart number="14"/> Καὶ εἶδον, <b>καὶ ἰδοὺ</b> νεφέλη λευκή, καὶ <b>ἐπὶ</b> τὴν <b>νεφέλην</b> καθήμενον <b>ὅμοιον υἱὸν ἀνθρώπου</b>, ἔχων ἐπὶ τῆς κεφαλῆς αὐτοῦ στέφανον χρυσοῦν καὶ ἐν τῇ χειρὶ αὐτοῦ δρέπανον ὀξύ. <versestart number="15"/> Καὶ ἄλλος ἄγγελος ἐξῆλθεν ἐκ τοῦ ναοῦ, κράζων ἐν φωνῇ μεγάλῃ τῷ καθημένῳ ἐπὶ τῆς νεφέλης <b>Πέμψον τὸ δρέπανόν</b> σου καὶ θέρισον, <b>ὅτι ἦλθεν ἡ ὥρα θερίσαι</b>, ὅτι ἐξηράνθη ὁ θερισμὸς τῆς γῆς. <versestart number="16"/> καὶ ἔβαλεν ὁ καθήμενος ἐπὶ τῆς νεφέλης τὸ δρέπανον αὐτοῦ ἐπὶ τὴν γῆν, καὶ ἐθερίσθη ἡ γῆ. <versestart number="17"/> Καὶ ἄλλος ἄγγελος ἐξῆλθεν ἐκ τοῦ ναοῦ τοῦ ἐν τῷ οὐρανῷ, ἔχων καὶ αὐτὸς δρέπανον ὀξύ. <versestart number="18"/> Καὶ ἄλλος ἄγγελος ἐξῆλθεν ἐκ τοῦ θυσιαστηρίου, ὁ ἔχων ἐξουσίαν ἐπὶ τοῦ πυρός, καὶ ἐφώνησεν φωνῇ μεγάλῃ τῷ ἔχοντι τὸ δρέπανον τὸ ὀξὺ λέγων <b>Πέμψον</b> σου τὸ <b>δρέπανον</b> τὸ ὀξὺ καὶ τρύγησον τοὺς βότρυας τῆς ἀμπέλου τῆς γῆς, ὅτι ἤκμασαν αἱ σταφυλαὶ αὐτῆς. <versestart number="19"/> καὶ ἔβαλεν ὁ ἄγγελος τὸ δρέπανον αὐτοῦ εἰς τὴν γῆν, καὶ ἐτρύγησεν τὴν ἄμπελον τῆς γῆς καὶ ἔβαλεν εἰς τὴν ληνὸν τοῦ θυμοῦ τοῦ Θεοῦ τὸν μέγαν. <versestart number="20"/> καὶ <b>ἐπατήθη ἡ ληνὸς</b> ἔξωθεν τῆς πόλεως, καὶ ἐξῆλθεν αἷμα ἐκ τῆς ληνοῦ ἄχρι τῶν χαλινῶν τῶν ἵππων, ἀπὸ σταδίων χιλίων ἑξακοσίων.</p>
<p text_indent="0"></p>
<chapterstart number="15"/><p text_indent="0"></p>
<p text_indent="1"><versestart number="1"/> Καὶ εἶδον ἄλλο σημεῖον ἐν τῷ οὐρανῷ μέγα καὶ θαυμαστόν, ἀγγέλους ἑπτὰ ἔχοντας <b>πληγὰς ἑπτὰ</b> τὰς ἐσχάτας, ὅτι ἐν αὐταῖς ἐτελέσθη ὁ θυμὸς τοῦ Θεοῦ. <versestart number="2"/> Καὶ εἶδον ὡς θάλασσαν ὑαλίνην μεμιγμένην πυρί, καὶ τοὺς νικῶντας ἐκ τοῦ θηρίου καὶ ἐκ τῆς εἰκόνος αὐτοῦ καὶ ἐκ τοῦ ἀριθμοῦ τοῦ ὀνόματος αὐτοῦ ἑστῶτας ἐπὶ τὴν θάλασσαν τὴν ὑαλίνην, ἔχοντας κιθάρας τοῦ Θεοῦ. <versestart number="3"/> καὶ <b>ᾄδουσιν τὴν ᾠδὴν Μωϋσέως τοῦ δούλου τοῦ Θεοῦ</b> καὶ τὴν ᾠδὴν τοῦ Ἀρνίου, λέγοντες         <b>Μεγάλα</b> καὶ <b>θαυμαστὰ τὰ ἔργα σου, Κύριε ὁ Θεός ὁ Παντοκράτωρ· δίκαιαι καὶ ἀληθιναὶ αἱ         ὁδοί</b> σου, <b>ὁ Βασιλεὺς τῶν ἐθνῶν· </b><versestart number="4"/> <b>τίς οὐ μὴ φοβηθῇ, Κύριε</b>, καὶ <b>δοξάσει τὸ ὄνομά σου</b>; ὅτι         μόνος <b>ὅσιος</b>, ὅτι <b>πάντα τὰ ἔθνη ἥξουσιν καὶ προσκυνήσουσιν ἐνώπιόν σου</b>, ὅτι τὰ         δικαιώματά σου ἐφανερώθησαν. </p>
<p text_indent="0"><versestart number="5"/> Καὶ μετὰ ταῦτα εἶδον, καὶ ἠνοίγη ὁ ναὸς <b>τῆς σκηνῆς τοῦ μαρτυρίου</b> ἐν τῷ οὐρανῷ, <versestart number="6"/> καὶ ἐξῆλθον οἱ ἑπτὰ ἄγγελοι οἱ ἔχοντες τὰς <b>ἑπτὰ πληγὰς</b> ἐκ τοῦ ναοῦ, <b>ἐνδεδυμένοι λίνον</b> καθαρὸν λαμπρὸν καὶ περιεζωσμένοι περὶ τὰ στήθη ζώνας χρυσᾶς. <versestart number="7"/> καὶ ἓν ἐκ τῶν τεσσάρων ζῴων ἔδωκεν τοῖς ἑπτὰ ἀγγέλοις ἑπτὰ φιάλας χρυσᾶς γεμούσας τοῦ θυμοῦ τοῦ Θεοῦ τοῦ ζῶντος εἰς τοὺς αἰῶνας τῶν αἰώνων. <versestart number="8"/> <b>καὶ ἐγεμίσθη ὁ ναὸς καπνοῦ ἐκ τῆς δόξης</b> τοῦ Θεοῦ καὶ ἐκ τῆς δυνάμεως αὐτοῦ, <b>καὶ οὐδεὶς ἐδύνατο εἰσελθεῖν εἰς</b> τὸν ναὸν ἄχρι τελεσθῶσιν αἱ <b>ἑπτὰ πληγαὶ</b> τῶν ἑπτὰ ἀγγέλων.</p>
<p text_indent="0"></p>
<chapterstart number="16"/><p text_indent="0"></p>
<p text_indent="0"><versestart number="1"/> Καὶ ἤκουσα μεγάλης <b>φωνῆς ἐκ τοῦ ναοῦ</b> λεγούσης τοῖς ἑπτὰ ἀγγέλοις Ὑπάγετε καὶ ἐκχέετε τὰς ἑπτὰ φιάλας τοῦ θυμοῦ τοῦ Θεοῦ εἰς τὴν γῆν. <versestart number="2"/> Καὶ ἀπῆλθεν ὁ πρῶτος καὶ ἐξέχεεν τὴν φιάλην αὐτοῦ εἰς τὴν γῆν· <b>καὶ ἐγένετο ἕλκος</b> κακὸν καὶ <b>πονηρὸν ἐπὶ τοὺς ἀνθρώπους</b> τοὺς ἔχοντας τὸ χάραγμα τοῦ θηρίου καὶ τοὺς προσκυνοῦντας τῇ εἰκόνι αὐτοῦ. <versestart number="3"/> Καὶ ὁ δεύτερος ἐξέχεεν τὴν φιάλην αὐτοῦ εἰς τὴν θάλασσαν· καὶ ἐγένετο αἷμα ὡς νεκροῦ, καὶ πᾶσα ψυχὴ ζωῆς ἀπέθανεν, τὰ ἐν τῇ θαλάσσῃ. <versestart number="4"/> Καὶ ὁ τρίτος ἐξέχεεν τὴν φιάλην αὐτοῦ εἰς <b>τοὺς ποταμοὺς</b> καὶ τὰς πηγὰς τῶν ὑδάτων· <b>καὶ ἐγένετο αἷμα</b>. <versestart number="5"/> Καὶ ἤκουσα τοῦ ἀγγέλου τῶν ὑδάτων λέγοντος <b>Δίκαιος</b> εἶ, ὁ ὢν καὶ ὁ ἦν, ὁ <b>Ὅσιος</b>, ὅτι ταῦτα ἔκρινας, <versestart number="6"/> ὅτι <b>αἷμα</b> ἁγίων καὶ προφητῶν <b>ἐξέχεαν</b>, καὶ <b>αἷμα αὐτοῖς</b> δέδωκας <b>πεῖν</b>· ἄξιοί εἰσιν. <versestart number="7"/> Καὶ ἤκουσα τοῦ θυσιαστηρίου λέγοντος Ναί, <b>Κύριε ὁ Θεός ὁ Παντοκράτωρ, ἀληθιναὶ</b> καὶ <b>δίκαιαι αἱ κρίσεις σου</b>. <versestart number="8"/> Καὶ ὁ τέταρτος ἐξέχεεν τὴν φιάλην αὐτοῦ ἐπὶ τὸν ἥλιον· καὶ ἐδόθη αὐτῷ καυματίσαι τοὺς ἀνθρώπους ἐν πυρί. <versestart number="9"/> καὶ ἐκαυματίσθησαν οἱ ἄνθρωποι καῦμα μέγα, καὶ ἐβλασφήμησαν τὸ ὄνομα τοῦ Θεοῦ τοῦ ἔχοντος τὴν ἐξουσίαν ἐπὶ τὰς πληγὰς ταύτας, καὶ οὐ μετενόησαν δοῦναι αὐτῷ δόξαν. <versestart number="10"/> Καὶ ὁ πέμπτος ἐξέχεεν τὴν φιάλην αὐτοῦ ἐπὶ τὸν θρόνον τοῦ θηρίου· καὶ <b>ἐγένετο</b> ἡ βασιλεία αὐτοῦ <b>ἐσκοτωμένη</b>, καὶ ἐμασῶντο τὰς γλώσσας αὐτῶν ἐκ τοῦ πόνου, <versestart number="11"/> καὶ ἐβλασφήμησαν <b>τὸν Θεὸν τοῦ οὐρανοῦ</b> ἐκ τῶν πόνων αὐτῶν καὶ ἐκ τῶν ἑλκῶν αὐτῶν, καὶ οὐ μετενόησαν ἐκ τῶν ἔργων αὐτῶν. <versestart number="12"/> Καὶ ὁ ἕκτος ἐξέχεεν τὴν φιάλην αὐτοῦ ἐπὶ <b>τὸν ποταμὸν τὸν μέγαν Εὐφράτην</b>· καὶ <b>ἐξηράνθη τὸ ὕδωρ</b> αὐτοῦ, ἵνα ἑτοιμασθῇ ἡ ὁδὸς τῶν βασιλέων τῶν <b>ἀπὸ ἀνατολῆς ἡλίου</b>. <versestart number="13"/> Καὶ εἶδον ἐκ τοῦ στόματος τοῦ δράκοντος καὶ ἐκ τοῦ στόματος τοῦ θηρίου καὶ ἐκ τοῦ στόματος τοῦ ψευδοπροφήτου πνεύματα τρία ἀκάθαρτα ὡς <b>βάτραχοι</b>· <versestart number="14"/> εἰσὶν γὰρ πνεύματα δαιμονίων ποιοῦντα σημεῖα, ἃ ἐκπορεύεται ἐπὶ τοὺς βασιλεῖς τῆς οἰκουμένης ὅλης, συναγαγεῖν αὐτοὺς εἰς τὸν πόλεμον τῆς ἡμέρας τῆς μεγάλης <b>τοῦ Θεοῦ τοῦ Παντοκράτορος</b>. <versestart number="15"/> Ἰδοὺ ἔρχομαι ὡς κλέπτης· μακάριος ὁ γρηγορῶν καὶ τηρῶν τὰ ἱμάτια αὐτοῦ, ἵνα μὴ γυμνὸς περιπατῇ καὶ βλέπωσιν τὴν ἀσχημοσύνην αὐτοῦ. <versestart number="16"/> καὶ συνήγαγεν αὐτοὺς εἰς τὸν τόπον τὸν καλούμενον Ἑβραϊστὶ Ἁρμαγεδών. <versestart number="17"/> Καὶ ὁ ἕβδομος ἐξέχεεν τὴν φιάλην αὐτοῦ ἐπὶ τὸν ἀέρα· καὶ ἐξῆλθεν <b>φωνὴ</b> μεγάλη <b>ἐκ τοῦ ναοῦ</b> ἀπὸ τοῦ θρόνου λέγουσα Γέγονεν. <versestart number="18"/> καὶ ἐγένοντο <b>ἀστραπαὶ καὶ φωναὶ καὶ βρονταί</b>, καὶ σεισμὸς ἐγένετο μέγας, <b>οἷος οὐκ ἐγένετο ἀφ’</b> οὗ ἄνθρωπος <b>ἐγένετο ἐπὶ τῆς γῆς</b>, τηλικοῦτος σεισμὸς οὕτω μέγας. <versestart number="19"/> καὶ ἐγένετο ἡ πόλις ἡ μεγάλη εἰς τρία μέρη, καὶ αἱ πόλεις τῶν ἐθνῶν ἔπεσαν. καὶ <b>Βαβυλὼν ἡ μεγάλη</b> ἐμνήσθη ἐνώπιον τοῦ Θεοῦ δοῦναι αὐτῇ <b>τὸ ποτήριον τοῦ οἴνου τοῦ θυμοῦ</b> τῆς ὀργῆς <b>αὐτοῦ</b>. <versestart number="20"/> καὶ πᾶσα νῆσος ἔφυγεν, καὶ ὄρη οὐχ εὑρέθησαν. <versestart number="21"/> καὶ <b>χάλαζα μεγάλη</b> ὡς ταλαντιαία καταβαίνει ἐκ τοῦ οὐρανοῦ ἐπὶ τοὺς ἀνθρώπους· καὶ ἐβλασφήμησαν οἱ ἄνθρωποι τὸν Θεὸν ἐκ τῆς πληγῆς τῆς χαλάζης, ὅτι <b>μεγάλη</b> ἐστὶν ἡ πληγὴ αὐτῆς <b>σφόδρα</b>.</p>
<p text_indent="0"></p>
<chapterstart number="17"/><p text_indent="0"></p>
<p text_indent="1"><versestart number="1"/> Καὶ ἦλθεν εἷς ἐκ τῶν ἑπτὰ ἀγγέλων τῶν ἐχόντων τὰς ἑπτὰ φιάλας, καὶ ἐλάλησεν μετ’ ἐμοῦ λέγων Δεῦρο, δείξω σοι τὸ κρίμα τῆς πόρνης τῆς μεγάλης τῆς καθημένης <b>ἐπὶ ὑδάτων πολλῶν,</b> <versestart number="2"/> <b>μεθ’ ἧς ἐπόρνευσαν οἱ βασιλεῖς τῆς γῆς</b>, καὶ <b>ἐμεθύσθησαν</b> οἱ κατοικοῦντες τ<b>ὴν γῆν ἐκ τοῦ οἴνου</b> τῆς πορνείας αὐτῆς. <versestart number="3"/> καὶ ἀπήνεγκέν με εἰς ἔρημον ἐν Πνεύματι. καὶ εἶδον γυναῖκα καθημένην ἐπὶ <b>θηρίον</b> κόκκινον, γέμοντα ὀνόματα βλασφημίας, ἔχων κεφαλὰς ἑπτὰ καὶ <b>κέρατα δέκα</b>. <versestart number="4"/>καὶ ἡ γυνὴ ἦν περιβεβλημένη πορφυροῦν καὶ κόκκινον, καὶ κεχρυσωμένη χρυσίῳ καὶ λίθῳ τιμίῳ καὶ μαργαρίταις, ἔχουσα <b>ποτήριον χρυσοῦν</b> ἐν τῇ χειρὶ αὐτῆς γέμον βδελυγμάτων καὶ τὰ ἀκάθαρτα τῆς πορνείας αὐτῆς, <versestart number="5"/> καὶ ἐπὶ τὸ μέτωπον αὐτῆς ὄνομα γεγραμμένον, μυστήριον, ΒΑΒΥΛΩΝ Η ΜΕΓΑΛΗ, Η ΜΗΤΗΡ ΤΩΝ ΠΟΡΝΩΝ ΚΑΙ ΤΩΝ ΒΔΕΛΥΓΜΑΤΩΝ ΤΗΣ ΓΗΣ. <versestart number="6"/> καὶ εἶδον τὴν γυναῖκα μεθύουσαν ἐκ τοῦ αἵματος τῶν ἁγίων καὶ ἐκ τοῦ αἵματος τῶν μαρτύρων Ἰησοῦ. Καὶ ἐθαύμασα ἰδὼν αὐτὴν θαῦμα μέγα. <versestart number="7"/> καὶ εἶπέν μοι ὁ ἄγγελος Διὰ τί ἐθαύμασας; ἐγὼ ἐρῶ σοι τὸ μυστήριον τῆς γυναικὸς καὶ τοῦ θηρίου τοῦ βαστάζοντος αὐτήν τοῦ ἔχοντος τὰς ἑπτὰ κεφαλὰς καὶ τὰ δέκα κέρατα. <versestart number="8"/> τὸ <b>θηρίον</b> ὃ εἶδες ἦν καὶ οὐκ ἔστιν, καὶ μέλλει <b>ἀναβαίνειν ἐκ τῆς ἀβύσσου</b> καὶ εἰς ἀπώλειαν ὑπάγει· καὶ θαυμασθήσονται οἱ κατοικοῦντες ἐπὶ τῆς γῆς, <b>ὧν</b> οὐ <b>γέγραπται</b> τὸ ὄνομα <b>ἐπὶ τὸ βιβλίον τῆς ζωῆς</b> ἀπὸ καταβολῆς κόσμου, βλεπόντων τὸ θηρίον ὅτι ἦν καὶ οὐκ ἔστιν καὶ παρέσται. <versestart number="9"/> Ὧδε ὁ νοῦς ὁ ἔχων σοφίαν. αἱ ἑπτὰ κεφαλαὶ ἑπτὰ ὄρη εἰσίν, ὅπου ἡ γυνὴ κάθηται ἐπ’ αὐτῶν. καὶ βασιλεῖς ἑπτά εἰσιν· <versestart number="10"/> οἱ πέντε ἔπεσαν, ὁ εἷς ἔστιν, ὁ ἄλλος οὔπω ἦλθεν, καὶ ὅταν ἔλθῃ ὀλίγον αὐτὸν δεῖ μεῖναι. <versestart number="11"/> καὶ τὸ θηρίον ὃ ἦν καὶ οὐκ ἔστιν, καὶ αὐτὸς ὄγδοός ἐστιν καὶ ἐκ τῶν ἑπτά ἐστιν, καὶ εἰς ἀπώλειαν ὑπάγει. <versestart number="12"/> <b>καὶ τὰ δέκα κέρατα</b> ἃ εἶδες <b>δέκα βασιλεῖς εἰσιν</b>, οἵτινες βασιλείαν οὔπω ἔλαβον, ἀλλὰ ἐξουσίαν ὡς βασιλεῖς μίαν ὥραν λαμβάνουσιν μετὰ τοῦ θηρίου. <versestart number="13"/> οὗτοι μίαν γνώμην ἔχουσιν, καὶ τὴν δύναμιν καὶ ἐξουσίαν αὐτῶν τῷ θηρίῳ διδόασιν. <versestart number="14"/> οὗτοι μετὰ τοῦ Ἀρνίου πολεμήσουσιν καὶ τὸ Ἀρνίον νικήσει αὐτούς, ὅτι <b>Κύριος κυρίων ἐστὶν καὶ Βασιλεὺς βασιλέων</b>, καὶ οἱ μετ’ αὐτοῦ κλητοὶ καὶ ἐκλεκτοὶ καὶ πιστοί. <versestart number="15"/> Καὶ λέγει μοι <b>Τὰ ὕδατα</b> ἃ εἶδες, οὗ ἡ πόρνη κάθηται, λαοὶ καὶ ὄχλοι εἰσὶν καὶ ἔθνη καὶ γλῶσσαι. <versestart number="16"/> καὶ τὰ δέκα κέρατα ἃ εἶδες καὶ τὸ θηρίον, οὗτοι μισήσουσιν τὴν πόρνην, καὶ ἠρημωμένην ποιήσουσιν αὐτὴν καὶ γυμνήν, καὶ τὰς σάρκας αὐτῆς φάγονται, καὶ αὐτὴν κατακαύσουσιν ἐν πυρί· <versestart number="17"/> ὁ γὰρ Θεὸς ἔδωκεν εἰς τὰς καρδίας αὐτῶν ποιῆσαι τὴν γνώμην αὐτοῦ, καὶ ποιῆσαι μίαν γνώμην καὶ δοῦναι τὴν βασιλείαν αὐτῶν τῷ θηρίῳ, ἄχρι τελεσθήσονται οἱ λόγοι τοῦ Θεοῦ. <versestart number="18"/> καὶ ἡ γυνὴ ἣν εἶδες ἔστιν ἡ πόλις ἡ μεγάλη ἡ ἔχουσα βασιλείαν ἐπὶ τῶν <b>βασιλέων τῆς γῆς</b>.</p>
<p text_indent="0"></p>
<chapterstart number="18"/><p text_indent="0"></p>
<p text_indent="0"><versestart number="1"/> Μετὰ ταῦτα εἶδον ἄλλον ἄγγελον καταβαίνοντα ἐκ τοῦ οὐρανοῦ, ἔχοντα ἐξουσίαν μεγάλην, καὶ ἡ γῆ ἐφωτίσθη ἐκ τῆς δόξης αὐτοῦ. <versestart number="2"/> καὶ ἔκραξεν ἐν ἰσχυρᾷ φωνῇ λέγων <b>Ἔπεσεν ἔπεσεν Βαβυλὼν ἡ μεγάλη</b>, καὶ ἐγένετο <b>κατοικητήριον δαιμονίων</b> καὶ φυλακὴ παντὸς πνεύματος ἀκαθάρτου καὶ φυλακὴ παντὸς ὀρνέου ἀκαθάρτου καὶ μεμισημένου, <versestart number="3"/> ὅτι ἐκ τοῦ οἴνου τοῦ θυμοῦ τῆς πορνείας <b>αὐτῆς πέπωκαν πάντα τὰ ἔθνη, καὶ οἱ βασιλεῖς τῆς γῆς μετ’ αὐτῆς ἐπόρνευσαν</b>, καὶ οἱ ἔμποροι τῆς γῆς ἐκ τῆς δυνάμεως τοῦ στρήνους αὐτῆς ἐπλούτησαν. <versestart number="4"/> Καὶ ἤκουσα ἄλλην φωνὴν ἐκ τοῦ οὐρανοῦ λέγουσαν <b>Ἐξέλθατε ὁ λαός μου ἐξ αὐτῆς</b>, ἵνα μὴ συνκοινωνήσητε ταῖς ἁμαρτίαις αὐτῆς, καὶ ἐκ τῶν πληγῶν αὐτῆς ἵνα μὴ λάβητε· <versestart number="5"/> <b>ὅτι ἐκολλήθησαν αὐτῆς</b> αἱ ἁμαρτίαι <b>ἄχρι τοῦ οὐρανοῦ</b>, καὶ ἐμνημόνευσεν ὁ Θεὸς τὰ ἀδικήματα αὐτῆς. <versestart number="6"/> <b>ἀπόδοτε αὐτῇ ὡς καὶ αὐτὴ ἀπέδωκεν</b>, καὶ διπλώσατε τὰ διπλᾶ <b>κατὰ τὰ ἔργα αὐτῆς</b>· ἐν τῷ ποτηρίῳ ᾧ ἐκέρασεν κεράσατε αὐτῇ διπλοῦν· <versestart number="7"/> ὅσα ἐδόξασεν αὐτὴν καὶ ἐστρηνίασεν, τοσοῦτον δότε αὐτῇ βασανισμὸν καὶ πένθος. <b>ὅτι ἐν τῇ καρδίᾳ αὐτῆς λέγει ὅτι Κάθημαι βασίλισσα</b> καὶ <b>χήρα οὐκ εἰμί, καὶ πένθος οὐ μὴ ἴδω</b>· <versestart number="8"/> διὰ τοῦτο <b>ἐν μιᾷ ἡμέρᾳ ἥξουσιν</b> αἱ πληγαὶ αὐτῆς, θάνατος καὶ πένθος καὶ λιμός, καὶ ἐν πυρὶ κατακαυθήσεται· ὅτι <b>ἰσχυρὸς Κύριος</b> ὁ Θεὸς ὁ <b>κρίνας</b> αὐτήν. <versestart number="9"/> <b>καὶ κλαύσουσιν καὶ κόψονται ἐπ’</b> αὐτὴν <b>οἱ βασιλεῖς τῆς γῆς οἱ μετ’ αὐτῆς πορνεύσαντες</b> καὶ στρηνιάσαντες, ὅταν βλέπωσιν τὸν καπνὸν τῆς πυρώσεως αὐτῆς, <versestart number="10"/> ἀπὸ μακρόθεν ἑστηκότες διὰ τὸν φόβον τοῦ βασανισμοῦ αὐτῆς, λέγοντες Οὐαὶ οὐαί, ἡ πόλις <b>ἡ μεγάλη, Βαβυλὼν ἡ πόλις ἡ ἰσχυρά</b>, ὅτι μιᾷ ὥρᾳ ἦλθεν ἡ κρίσις σου. <versestart number="11"/> καὶ οἱ <b>ἔμποροι</b> τῆς γῆς <b>κλαίουσιν καὶ πενθοῦσιν</b> ἐπ’ αὐτήν, ὅτι τὸν γόμον αὐτῶν οὐδεὶς ἀγοράζει οὐκέτι, <versestart number="12"/> γόμον χρυσοῦ καὶ ἀργύρου καὶ λίθου τιμίου καὶ μαργαριτῶν καὶ βυσσίνου καὶ πορφύρας καὶ σιρικοῦ καὶ κοκκίνου, καὶ πᾶν ξύλον θύϊνον καὶ πᾶν σκεῦος ἐλεφάντινον καὶ πᾶν σκεῦος ἐκ ξύλου τιμιωτάτου καὶ χαλκοῦ καὶ σιδήρου καὶ μαρμάρου, <versestart number="13"/> καὶ κιννάμωμον καὶ ἄμωμον καὶ θυμιάματα καὶ μύρον καὶ λίβανον καὶ οἶνον καὶ ἔλαιον καὶ σεμίδαλιν καὶ σῖτον καὶ κτήνη καὶ πρόβατα, καὶ ἵππων καὶ ῥεδῶν καὶ σωμάτων, καὶ <b>ψυχὰς ἀνθρώπων</b>. <versestart number="14"/> καὶ ἡ ὀπώρα σου τῆς ἐπιθυμίας τῆς ψυχῆς ἀπῆλθεν ἀπὸ σοῦ, καὶ πάντα τὰ λιπαρὰ καὶ τὰ λαμπρὰ ἀπώλετο ἀπὸ σοῦ, καὶ οὐκέτι οὐ μὴ αὐτὰ εὑρήσουσιν. <versestart number="15"/> οἱ <b>ἔμποροι</b> τούτων, οἱ πλουτήσαντες ἀπ’ αὐτῆς, ἀπὸ μακρόθεν στήσονται διὰ τὸν φόβον τοῦ βασανισμοῦ αὐτῆς <b>κλαίοντες καὶ πενθοῦντες</b>, <versestart number="16"/> λέγοντες Οὐαὶ οὐαί, ἡ πόλις ἡ μεγάλη, ἡ περιβεβλημένη βύσσινον καὶ πορφυροῦν καὶ κόκκινον, καὶ κεχρυσωμένη ἐν χρυσίῳ καὶ λίθῳ τιμίῳ καὶ μαργαρίτῃ, <versestart number="17"/> ὅτι μιᾷ ὥρᾳ ἠρημώθη ὁ τοσοῦτος πλοῦτος. καὶ πᾶς <b>κυβερνήτης</b> καὶ πᾶς ὁ ἐπὶ τόπον πλέων <b>καὶ ναῦται καὶ ὅσοι τὴν θάλασσαν</b> ἐργάζονται, ἀπὸ μακρόθεν <b>ἔστησαν</b> <versestart number="18"/> καὶ ἔκραζον βλέποντες τὸν καπνὸν τῆς πυρώσεως αὐτῆς λέγοντες Τίς ὁμοία τῇ πόλει τῇ μεγάλῃ; <versestart number="19"/> <b>καὶ ἔβαλον χοῦν ἐπὶ τὰς κεφαλὰς αὐτῶν καὶ ἔκραζον κλαίοντες καὶ πενθοῦντες</b>, λέγοντες Οὐαὶ οὐαί, ἡ πόλις ἡ μεγάλη, ἐν <b>ᾗ ἐπλούτησαν πάντες</b> οἱ ἔχοντες <b>τὰ πλοῖα ἐν τῇ θαλάσσῃ ἐκ τῆς τιμιότητος</b> αὐτῆς, ὅτι μιᾷ ὥρᾳ ἠρημώθη. <versestart number="20"/> <b>Εὐφραίνου</b> ἐπ’ αὐτῇ, <b>οὐρανέ</b> καὶ οἱ ἅγιοι καὶ οἱ ἀπόστολοι καὶ οἱ προφῆται, <b>ὅτι ἔκρινεν</b> ὁ Θεὸς τὸ κρίμα ὑμῶν ἐξ αὐτῆς. <versestart number="21"/> Καὶ ἦρεν εἷς ἄγγελος ἰσχυρὸς <b>λίθον</b> ὡς μύλινον μέγαν, <b>καὶ ἔβαλεν</b> εἰς τὴν θάλασσαν <b>λέγων Οὕτως</b> ὁρμήματι βληθήσεται <b>Βαβυλὼν ἡ μεγάλη</b> πόλις, <b>καὶ οὐ μὴ εὑρεθῇ ἔτι</b>. <versestart number="22"/> <b>καὶ φωνὴ</b> κιθαρῳδῶν καὶ <b>μουσικῶν</b> καὶ αὐλητῶν καὶ σαλπιστῶν <b>οὐ μὴ ἀκουσθῇ ἐν σοὶ ἔτι</b>, καὶ πᾶς τεχνίτης πάσης τέχνης οὐ μὴ εὑρεθῇ ἐν σοὶ ἔτι, καὶ φωνὴ μύλου οὐ μὴ ἀκουσθῇ ἐν σοὶ ἔτι, <versestart number="23"/> <b>καὶ φῶς λύχνου</b> οὐ μὴ φάνῃ ἐν σοὶ ἔτι, <b>καὶ φωνὴ νυμφίου καὶ νύμφης</b> οὐ μὴ ἀκουσθῇ ἐν σοὶ ἔτι· ὅτι οἱ ἔμποροί σου ἦσαν οἱ <b>μεγιστᾶνες τῆς γῆς, ὅτι ἐν τῇ φαρμακίᾳ σου</b> ἐπλανήθησαν πάντα τὰ ἔθνη, <versestart number="24"/> καὶ ἐν αὐτῇ αἷμα προφητῶν καὶ ἁγίων εὑρέθη καὶ <b>πάντων τῶν ἐσφαγμένων</b> ἐπὶ <b>τῆς γῆς</b>.</p>
<p text_indent="0"></p>
<chapterstart number="19"/><p text_indent="0"></p>
<p text_indent="1"><versestart number="1"/> Μετὰ ταῦτα ἤκουσα ὡς φωνὴν μεγάλην ὄχλου πολλοῦ ἐν τῷ οὐρανῷ λεγόντων         Ἁλληλουϊά· ἡ σωτηρία καὶ ἡ δόξα καὶ ἡ δύναμις τοῦ Θεοῦ ἡμῶν, <versestart number="2"/> ὅτι <b>ἀληθιναὶ</b> καὶ <b>δίκαιαι         αἱ κρίσεις αὐτοῦ</b>· ὅτι ἔκρινεν τὴν πόρνην τὴν μεγάλην ἥτις ἔφθειρεν τὴν γῆν ἐν τῇ πορνείᾳ         αὐτῆς, καὶ <b>ἐξεδίκησεν τὸ αἷμα τῶν δούλων</b> αὐτοῦ <b>ἐκ χειρὸς</b> αὐτῆς.</p>
<p text_indent="0"><versestart number="3"/> καὶ δεύτερον εἴρηκαν <b>Ἁλληλουϊά· καὶ ὁ καπνὸς αὐτῆς ἀναβαίνει εἰς τοὺς αἰῶνας</b> τῶν αἰώνων. <versestart number="4"/> καὶ ἔπεσαν οἱ πρεσβύτεροι οἱ εἴκοσι τέσσαρες καὶ τὰ τέσσερα ζῷα, καὶ προσεκύνησαν τῷ Θεῷ τῷ <b>καθημένῳ ἐπὶ τῷ θρόνῳ </b>λέγοντες Ἀμήν, Ἁλληλουϊά. <versestart number="5"/> καὶ φωνὴ ἀπὸ τοῦ θρόνου ἐξῆλθεν λέγουσα         <b>Αἰνεῖτε</b> τῷ Θεῷ ἡμῶν, <b>πάντες οἱ δοῦλοι</b> αὐτοῦ, <b>οἱ φοβούμενοι αὐτόν, οἱ μικροὶ καὶ οἱ         μεγάλοι</b>.</p>
<p text_indent="0"><versestart number="6"/> Καὶ ἤκουσα ὡς φωνὴν ὄχλου πολλοῦ καὶ ὡς φωνὴν ὑδάτων πολλῶν καὶ ὡς φωνὴν βροντῶν ἰσχυρῶν, λεγόντων </p>
<p text_indent="1"><b>Ἁλληλουϊά</b>, ὅτι <b>ἐβασίλευσεν Κύριος ὁ Θεός</b> ἡμῶν ὁ <b>Παντοκράτωρ</b>. <versestart number="7"/> <b>χαίρωμεν</b> καὶ         <b>ἀγαλλιῶμεν</b>, καὶ δώσομεν τὴν δόξαν αὐτῷ, ὅτι ἦλθεν ὁ γάμος τοῦ Ἀρνίου, καὶ ἡ γυνὴ         αὐτοῦ ἡτοίμασεν ἑαυτήν, <versestart number="8"/> καὶ ἐδόθη αὐτῇ ἵνα περιβάληται βύσσινον λαμπρὸν καθαρόν· τὸ         γὰρ βύσσινον τὰ δικαιώματα τῶν ἁγίων ἐστίν.</p>
<p text_indent="0"><versestart number="9"/> Καὶ λέγει μοι Γράψον Μακάριοι οἱ εἰς τὸ δεῖπνον τοῦ γάμου τοῦ Ἀρνίου κεκλημένοι. καὶ λέγει μοι Οὗτοι οἱ λόγοι ἀληθινοὶ τοῦ Θεοῦ εἰσιν. <versestart number="10"/> καὶ ἔπεσα ἔμπροσθεν τῶν ποδῶν αὐτοῦ προσκυνῆσαι αὐτῷ. καὶ λέγει μοι Ὅρα μή· σύνδουλός σού εἰμι καὶ τῶν ἀδελφῶν σου τῶν ἐχόντων τὴν μαρτυρίαν Ἰησοῦ· τῷ Θεῷ προσκύνησον· ἡ γὰρ μαρτυρία Ἰησοῦ ἐστιν τὸ πνεῦμα τῆς προφητείας. <versestart number="11"/> <b>Καὶ εἶδον τὸν οὐρανὸν ἠνεῳγμένον</b>, καὶ ἰδοὺ ἵππος λευκός, καὶ ὁ καθήμενος ἐπ’ αὐτὸν καλούμενος Πιστὸς καὶ Ἀληθινός, καὶ <b>ἐν δικαιοσύνῃ κρίνει</b> καὶ πολεμεῖ. <versestart number="12"/> <b>οἱ δὲ ὀφθαλμοὶ αὐτοῦ</b> φλὸξ <b>πυρός</b>, καὶ ἐπὶ τὴν κεφαλὴν αὐτοῦ διαδήματα πολλά, ἔχων ὄνομα γεγραμμένον ὃ οὐδεὶς οἶδεν εἰ μὴ αὐτός, <versestart number="13"/> καὶ περιβεβλημένος ἱμάτιον βεβαμμένον αἵματι, καὶ κέκληται τὸ ὄνομα αὐτοῦ Ὁ Λόγος τοῦ Θεοῦ. <versestart number="14"/> καὶ τὰ στρατεύματα τὰ ἐν τῷ οὐρανῷ ἠκολούθει αὐτῷ ἐφ’ ἵπποις λευκοῖς, ἐνδεδυμένοι βύσσινον λευκὸν καθαρόν. <versestart number="15"/> καὶ <b>ἐκ τοῦ στόματος</b> αὐτοῦ ἐκπορεύεται ῥομφαία ὀξεῖα, ἵνα ἐν αὐτῇ <b>πατάξῃ τὰ ἔθνη</b>· καὶ αὐτὸς <b>ποιμανεῖ αὐτοὺς ἐν ῥάβδῳ σιδηρᾷ</b>· καὶ αὐτὸς <b>πατεῖ τὴν ληνὸν</b> τοῦ οἴνου τοῦ θυμοῦ τῆς ὀργῆς <b>τοῦ Θεοῦ τοῦ Παντοκράτορος</b>. <versestart number="16"/> καὶ ἔχει ἐπὶ τὸ ἱμάτιον καὶ ἐπὶ τὸν μηρὸν αὐτοῦ ὄνομα γεγραμμένον ΒΑΣΙΛΕΥΣ ΒΑΣΙΛΕΩΝ ΚΑΙ ΚΥΡΙΟΣ ΚΥΡΙΩΝ.</p>
<p text_indent="1"><versestart number="17"/> Καὶ εἶδον ἕνα ἄγγελον ἑστῶτα ἐν τῷ ἡλίῳ, καὶ ἔκραξεν ἐν φωνῇ μεγάλῃ <b>λέγων πᾶσιν τοῖς ὀρνέοις τοῖς πετομένοις</b> ἐν μεσουρανήματι <b>Δεῦτε συνάχθητε εἰς τὸ</b> δεῖπνον τὸ μέγα τοῦ Θεοῦ, <versestart number="18"/> ἵνα <b>φάγητε</b> σάρκας <b>βασιλέων</b> καὶ σάρκας χιλιάρχων καὶ <b>σάρκας ἰσχυρῶν</b> καὶ σάρκας <b>ἵππων</b> καὶ τῶν καθημένων ἐπ’ αὐτῶν, καὶ σάρκας πάντων ἐλευθέρων τε καὶ δούλων καὶ μικρῶν καὶ μεγάλων. <versestart number="19"/> Καὶ εἶδον τὸ θηρίον καὶ <b>τοὺς βασιλεῖς τῆς γῆς</b> καὶ τὰ στρατεύματα αὐτῶν συνηγμένα ποιῆσαι τὸν πόλεμον μετὰ τοῦ καθημένου ἐπὶ τοῦ ἵππου καὶ μετὰ τοῦ στρατεύματος αὐτοῦ. <versestart number="20"/> καὶ ἐπιάσθη τὸ θηρίον καὶ μετ’ αὐτοῦ ὁ ψευδοπροφήτης ὁ ποιήσας τὰ σημεῖα ἐνώπιον αὐτοῦ, ἐν οἷς ἐπλάνησεν τοὺς λαβόντας τὸ χάραγμα τοῦ θηρίου καὶ τοὺς προσκυνοῦντας τῇ εἰκόνι αὐτοῦ· ζῶντες ἐβλήθησαν οἱ δύο εἰς τὴν λίμνην τοῦ πυρὸς τῆς <b>καιομένης ἐν θείῳ</b>. <versestart number="21"/> καὶ οἱ λοιποὶ ἀπεκτάνθησαν ἐν τῇ ῥομφαίᾳ τοῦ καθημένου ἐπὶ τοῦ ἵππου τῇ ἐξελθούσῃ ἐκ τοῦ στόματος αὐτοῦ, καὶ <b>πάντα τὰ ὄρνεα ἐχορτάσθησαν ἐκ τῶν σαρκῶν</b> αὐτῶν.</p>
<p text_indent="0"></p>
<chapterstart number="20"/><p text_indent="0"></p>
<p text_indent="1"><versestart number="1"/> Καὶ εἶδον ἄγγελον καταβαίνοντα ἐκ τοῦ οὐρανοῦ, ἔχοντα τὴν κλεῖν τῆς ἀβύσσου καὶ ἅλυσιν μεγάλην ἐπὶ τὴν χεῖρα αὐτοῦ. <versestart number="2"/> καὶ ἐκράτησεν τὸν δράκοντα, <b>ὁ ὄφις</b> ὁ ἀρχαῖος, ὅς ἐστιν <b>Διάβολος</b> καὶ <b>Ὁ Σατανᾶς</b>, καὶ ἔδησεν αὐτὸν χίλια ἔτη, <versestart number="3"/> καὶ ἔβαλεν αὐτὸν εἰς τὴν ἄβυσσον, καὶ ἔκλεισεν καὶ ἐσφράγισεν ἐπάνω αὐτοῦ, ἵνα μὴ πλανήσῃ ἔτι τὰ ἔθνη, ἄχρι τελεσθῇ τὰ χίλια ἔτη· μετὰ ταῦτα δεῖ λυθῆναι αὐτὸν μικρὸν χρόνον. <versestart number="4"/> Καὶ <b>εἶδον θρόνους</b>, καὶ <b>ἐκάθισαν</b> ἐπ’ αὐτούς,<b> καὶ κρίμα ἐδόθη</b> αὐτοῖς, καὶ τὰς ψυχὰς τῶν πεπελεκισμένων διὰ τὴν μαρτυρίαν Ἰησοῦ καὶ διὰ τὸν λόγον τοῦ Θεοῦ, καὶ οἵτινες οὐ προσεκύνησαν τὸ θηρίον οὐδὲ τὴν εἰκόνα αὐτοῦ καὶ οὐκ ἔλαβον τὸ χάραγμα ἐπὶ τὸ μέτωπον καὶ ἐπὶ τὴν χεῖρα αὐτῶν· καὶ ἔζησαν καὶ ἐβασίλευσαν μετὰ τοῦ Χριστοῦ χίλια ἔτη. <versestart number="5"/> οἱ λοιποὶ τῶν νεκρῶν οὐκ ἔζησαν ἄχρι τελεσθῇ τὰ χίλια ἔτη. αὕτη ἡ ἀνάστασις ἡ πρώτη. <versestart number="6"/> μακάριος καὶ ἅγιος ὁ ἔχων μέρος ἐν τῇ ἀναστάσει τῇ πρώτῃ· ἐπὶ τούτων ὁ δεύτερος θάνατος οὐκ ἔχει ἐξουσίαν, ἀλλ’ ἔσονται <b>ἱερεῖς τοῦ Θεοῦ</b> καὶ τοῦ Χριστοῦ, καὶ βασιλεύσουσιν μετ’ αὐτοῦ τὰ χίλια ἔτη. <versestart number="7"/> Καὶ ὅταν τελεσθῇ τὰ χίλια ἔτη, λυθήσεται ὁ Σατανᾶς ἐκ τῆς φυλακῆς αὐτοῦ, <versestart number="8"/> καὶ ἐξελεύσεται πλανῆσαι τὰ ἔθνη τὰ ἐν <b>ταῖς τέσσαρσιν γωνίαις τῆς γῆς, τὸν Γὼγ καὶ Μαγώγ</b>, συναγαγεῖν αὐτοὺς εἰς τὸν πόλεμον, ὧν ὁ ἀριθμὸς αὐτῶν ὡς ἡ ἄμμος τῆς θαλάσσης. <versestart number="9"/> καὶ ἀνέβησαν <b>ἐπὶ τὸ πλάτος τῆς γῆς</b>, καὶ ἐκύκλευσαν τὴν παρεμβολὴν τῶν ἁγίων καὶ τὴν πόλιν <b>τὴν ἠγαπημένην· καὶ κατέβη πῦρ ἐκ τοῦ οὐρανοῦ καὶ κατέφαγεν</b> αὐτούς· <versestart number="10"/> καὶ ὁ διάβολος ὁ πλανῶν αὐτοὺς ἐβλήθη εἰς τὴν λίμνην τοῦ πυρὸς καὶ θείου, ὅπου καὶ τὸ θηρίον καὶ ὁ ψευδοπροφήτης, καὶ βασανισθήσονται ἡμέρας καὶ νυκτὸς εἰς τοὺς αἰῶνας τῶν αἰώνων. </p>
<p text_indent="1"><versestart number="11"/> <b>Καὶ εἶδον θρόνον</b> μέγαν λευκὸν καὶ τὸν <b>καθήμενον</b> ἐπ’ αὐτόν οὗ <b>ἀπὸ τοῦ προσώπου ἔφυγεν ἡ γῆ</b> καὶ ὁ οὐρανός, καὶ τόπος <b>οὐχ εὑρέθη αὐτοῖς</b>. <versestart number="12"/> καὶ εἶδον τοὺς νεκρούς, τοὺς μεγάλους καὶ τοὺς μικρούς, ἑστῶτας ἐνώπιον τοῦ θρόνου, <b>καὶ βιβλία ἠνοίχθησαν</b>· καὶ ἄλλο <b>βιβλίον</b> ἠνοίχθη, ὅ ἐστιν <b>τῆς ζωῆς</b>· καὶ ἐκρίθησαν οἱ νεκροὶ ἐκ τῶν γεγραμμένων ἐν τοῖς βιβλίοις <b>κατὰ τὰ ἔργα αὐτῶν</b>. <versestart number="13"/> καὶ ἔδωκεν ἡ θάλασσα τοὺς νεκροὺς τοὺς ἐν αὐτῇ, καὶ ὁ θάνατος καὶ ὁ Ἅιδης ἔδωκαν τοὺς νεκροὺς τοὺς ἐν αὐτοῖς, καὶ ἐκρίθησαν ἕκαστος <b>κατὰ τὰ ἔργα αὐτῶν</b>. <versestart number="14"/> καὶ ὁ θάνατος καὶ ὁ Ἅιδης ἐβλήθησαν εἰς τὴν λίμνην τοῦ πυρός. οὗτος ὁ θάνατος ὁ δεύτερός ἐστιν, ἡ λίμνη τοῦ πυρός. <versestart number="15"/> καὶ εἴ τις οὐχ <b>εὑρέθη ἐν τῇ βίβλῳ τῆς ζωῆς γεγραμμένος</b>, ἐβλήθη εἰς τὴν λίμνην τοῦ πυρός.</p>
<p text_indent="0"></p>
<chapterstart number="21"/><p text_indent="0"></p>
<p text_indent="1"><versestart number="1"/> Καὶ εἶδον <b>οὐρανὸν καινὸν καὶ γῆν καινήν</b>· ὁ γὰρ πρῶτος οὐρανὸς καὶ ἡ πρώτη γῆ ἀπῆλθαν, καὶ ἡ θάλασσα οὐκ ἔστιν ἔτι. <versestart number="2"/> καὶ τὴν <b>πόλιν τὴν ἁγίαν Ἱερουσαλὴμ</b> καινὴν εἶδον καταβαίνουσαν ἐκ τοῦ οὐρανοῦ ἀπὸ τοῦ Θεοῦ, ἡτοιμασμένην <b>ὡς νύμφην κεκοσμημένην</b> τῷ ἀνδρὶ αὐτῆς. <versestart number="3"/> καὶ ἤκουσα φωνῆς μεγάλης ἐκ τοῦ θρόνου λεγούσης <b>Ἰδοὺ ἡ σκηνὴ</b> τοῦ Θεοῦ μετὰ τῶν ἀνθρώπων, <b>καὶ σκηνώσει μετ’ αὐτῶν, καὶ αὐτοὶ λαοὶ αὐτοῦ ἔσονται, καὶ</b> αὐτὸς ὁ Θεὸς <b>μετ’ αὐτῶν ἔσται,</b> <versestart number="4"/> <b>καὶ ἐξαλείψει πᾶν δάκρυον ἐκ τῶν ὀφθαλμῶν</b> αὐτῶν, καὶ ὁ θάνατος οὐκ ἔσται ἔτι, οὔτε <b>πένθος</b> οὔτε <b>κραυγὴ</b> οὔτε πόνος οὐκ ἔσται ἔτι· ὅτι <b>τὰ πρῶτα</b> ἀπῆλθαν. <versestart number="5"/> καὶ εἶπεν ὁ <b>καθήμενος ἐπὶ τῷ θρόνῳ Ἰδοὺ καινὰ ποιῶ</b> πάντα. καὶ λέγει Γράψον, ὅτι οὗτοι οἱ λόγοι πιστοὶ καὶ ἀληθινοί εἰσιν. <versestart number="6"/> καὶ εἶπέν μοι Γέγοναν. ἐγὼ τὸ Ἄλφα καὶ τὸ Ὦ, ἡ ἀρχὴ καὶ τὸ τέλος. ἐγὼ <b>τῷ διψῶντι</b> δώσω ἐκ τῆς πηγῆς <b>τοῦ ὕδατος τῆς ζωῆς δωρεάν</b>. <versestart number="7"/> ὁ νικῶν κληρονομήσει ταῦτα, καὶ <b>ἔσομαι αὐτῷ Θεὸς καὶ αὐτὸς ἔσται μοι υἱός</b>. <versestart number="8"/> τοῖς δὲ δειλοῖς καὶ ἀπίστοις καὶ ἐβδελυγμένοις καὶ φονεῦσιν καὶ πόρνοις καὶ φαρμάκοις καὶ εἰδωλολάτραις καὶ πᾶσιν τοῖς ψευδέσιν τὸ μέρος αὐτῶν ἐν τῇ λίμνῃ τῇ <b>καιομένῃ πυρὶ καὶ θείῳ</b>, ὅ ἐστιν ὁ θάνατος ὁ δεύτερος.</p>
<p text_indent="1"><versestart number="9"/> Καὶ ἦλθεν εἷς ἐκ τῶν ἑπτὰ ἀγγέλων τῶν ἐχόντων τὰς ἑπτὰ φιάλας, τῶν γεμόντων τῶν <b>ἑπτὰ πληγῶν</b> τῶν ἐσχάτων, καὶ ἐλάλησεν μετ’ ἐμοῦ λέγων Δεῦρο, δείξω σοι τὴν νύμφην τὴν γυναῖκα τοῦ ἀρνίου. <versestart number="10"/> <b>καὶ ἀπήνεγκέν</b> με ἐν Πνεύματι <b>ἐπὶ ὄρος</b> μέγα καὶ <b>ὑψηλόν, καὶ</b> ἔδειξέν μοι τὴν πόλιν <b>τὴν ἁγίαν Ἱερουσαλὴμ</b> καταβαίνουσαν ἐκ τοῦ οὐρανοῦ ἀπὸ τοῦ Θεοῦ, <versestart number="11"/> ἔχουσαν <b>τὴν δόξαν τοῦ Θεοῦ</b>· ὁ φωστὴρ αὐτῆς ὅμοιος λίθῳ τιμιωτάτῳ, ὡς λίθῳ ἰάσπιδι κρυσταλλίζοντι· <versestart number="12"/> ἔχουσα τεῖχος μέγα καὶ ὑψηλόν, ἔχουσα <b>πυλῶνας</b> δώδεκα, καὶ ἐπὶ τοῖς πυλῶσιν ἀγγέλους δώδεκα, καὶ <b>ὀνόματα</b> ἐπιγεγραμμένα, ἅ ἐστιν <b>τῶν</b> δώδεκα <b>φυλῶν υἱῶν Ἰσραήλ.</b> <versestart number="13"/> <b>ἀπὸ ἀνατολῆς πυλῶνες τρεῖς, καὶ ἀπὸ βορρᾶ πυλῶνες τρεῖς, καὶ ἀπὸ νότου πυλῶνες τρεῖς, καὶ ἀπὸ δυσμῶν πυλῶνες τρεῖς</b>. <versestart number="14"/> καὶ τὸ τεῖχος τῆς πόλεως ἔχων θεμελίους δώδεκα, καὶ ἐπ’ αὐτῶν δώδεκα ὀνόματα τῶν δώδεκα ἀποστόλων τοῦ Ἀρνίου. <versestart number="15"/> Καὶ ὁ λαλῶν μετ’ ἐμοῦ εἶχεν <b>μέτρον κάλαμον</b> χρυσοῦν, ἵνα μετρήσῃ τὴν πόλιν καὶ τοὺς πυλῶνας αὐτῆς καὶ τὸ τεῖχος αὐτῆς. <versestart number="16"/> καὶ ἡ πόλις <b>τετράγωνος</b> κεῖται, καὶ τὸ μῆκος αὐτῆς ὅσον τὸ πλάτος. καὶ ἐμέτρησεν τὴν πόλιν τῷ καλάμῳ ἐπὶ σταδίων δώδεκα χιλιάδων· τὸ μῆκος καὶ τὸ πλάτος καὶ τὸ ὕψος αὐτῆς ἴσα ἐστίν. <versestart number="17"/> <b>καὶ ἐμέτρησεν τὸ τεῖχος</b> αὐτῆς ἑκατὸν τεσσεράκοντα τεσσάρων πηχῶν, μέτρον ἀνθρώπου, ὅ ἐστιν ἀγγέλου. <versestart number="18"/> <b>καὶ</b> ἡ ἐνδώμησις <b>τοῦ τείχους</b> αὐτῆς <b>ἴασπις</b>, καὶ ἡ πόλις χρυσίον καθαρὸν ὅμοιον ὑάλῳ καθαρῷ. <versestart number="19"/> οἱ <b>θεμέλιοι</b> τοῦ τείχους τῆς πόλεως παντὶ <b>λίθῳ τιμίῳ</b> κεκοσμημένοι· ὁ θεμέλιος ὁ πρῶτος ἴασπις, ὁ δεύτερος σάπφειρος, ὁ τρίτος χαλκηδών, ὁ τέταρτος σμάραγδος, <versestart number="20"/> ὁ πέμπτος σαρδόνυξ, ὁ ἕκτος σάρδιον, ὁ ἕβδομος χρυσόλιθος, ὁ ὄγδοος βήρυλλος, ὁ ἔνατος τοπάζιον, ὁ δέκατος χρυσόπρασος, ὁ ἑνδέκατος ὑάκινθος, ὁ δωδέκατος ἀμέθυστος. <versestart number="21"/> καὶ οἱ δώδεκα πυλῶνες δώδεκα μαργαρῖται· ἀνὰ εἷς ἕκαστος τῶν πυλώνων ἦν ἐξ ἑνὸς μαργαρίτου. καὶ ἡ πλατεῖα τῆς πόλεως χρυσίον καθαρὸν ὡς ὕαλος διαυγής. <versestart number="22"/> Καὶ ναὸν οὐκ εἶδον ἐν αὐτῇ· ὁ γὰρ <b>Κύριος ὁ Θεὸς ὁ Παντοκράτωρ</b> ναὸς αὐτῆς ἐστιν, καὶ τὸ Ἀρνίον. <versestart number="23"/> καὶ ἡ πόλις οὐ χρείαν ἔχει <b>τοῦ ἡλίου οὐδὲ τῆς σελήνης</b>, ἵνα <b>φαίνωσιν</b> αὐτῇ· ἡ γὰρ <b>δόξα τοῦ Θεοῦ ἐφώτισεν</b> αὐτήν, καὶ ὁ λύχνος αὐτῆς τὸ Ἀρνίον. <versestart number="24"/> <b>καὶ περιπατήσουσιν τὰ ἔθνη διὰ τοῦ φωτὸς</b> αὐτῆς, <b>καὶ οἱ βασιλεῖς τῆς γῆς φέρουσιν τὴν δόξαν</b> αὐτῶν εἰς αὐτήν· <versestart number="25"/> καὶ οἱ πυλῶνες αὐτῆς οὐ μὴ κλεισθῶσιν ἡμέρας, νὺξ γὰρ οὐκ ἔσται ἐκεῖ· <versestart number="26"/> καὶ <b>οἴσουσιν τὴν δόξαν</b> καὶ τὴν τιμὴν <b>τῶν ἐθνῶν</b> εἰς αὐτήν. <versestart number="27"/> καὶ οὐ μὴ εἰσέλθῃ εἰς αὐτὴν πᾶν κοινὸν καὶ ὁ ποιῶν βδέλυγμα καὶ ψεῦδος, εἰ μὴ οἱ γεγραμμένοι ἐν τῷ βιβλίῳ τῆς ζωῆς τοῦ Ἀρνίου.</p>
<p text_indent="0"></p>
<chapterstart number="22"/><p text_indent="0"></p>
<p text_indent="0"><versestart number="1"/> καὶ ἔδειξέν μοι <b>ποταμὸν ὕδατος ζωῆς</b> λαμπρὸν ὡς κρύσταλλον, <b>ἐκπορευόμενον</b> ἐκ τοῦ θρόνου τοῦ Θεοῦ καὶ τοῦ Ἀρνίου. <versestart number="2"/> <b>ἐν μέσῳ</b> τῆς πλατείας αὐτῆς καὶ <b>τοῦ ποταμοῦ ἐντεῦθεν καὶ ἐκεῖθεν ξύλον ζωῆς</b> ποιοῦν καρποὺς δώδεκα, <b>κατὰ μῆνα</b> ἕκαστον ἀποδιδοῦν <b>τὸν καρπὸν αὐτοῦ, καὶ τὰ φύλλα</b> τοῦ ξύλου <b>εἰς θεραπείαν</b> τῶν ἐθνῶν. <versestart number="3"/> <b>καὶ πᾶν κατάθεμα οὐκ ἔσται ἔτι</b>. καὶ ὁ θρόνος τοῦ Θεοῦ καὶ τοῦ Ἀρνίου ἐν αὐτῇ ἔσται, καὶ οἱ δοῦλοι αὐτοῦ λατρεύσουσιν αὐτῷ, <versestart number="4"/> καὶ <b>ὄψονται τὸ πρόσωπον αὐτοῦ</b>, καὶ τὸ ὄνομα αὐτοῦ ἐπὶ τῶν μετώπων αὐτῶν. <versestart number="5"/> καὶ νὺξ οὐκ ἔσται ἔτι, <b>καὶ οὐκ</b> ἔχουσιν χρείαν φωτὸς λύχνου καὶ <b>φωτὸς ἡλίου</b>, ὅτι <b>Κύριος ὁ Θεὸς φωτίσει</b> ἐπ’ αὐτούς, <b>καὶ βασιλεύσουσιν εἰς τοὺς αἰῶνας τῶν αἰώνων</b>.</p>
<p text_indent="1"><versestart number="6"/> Καὶ εἶπέν μοι Οὗτοι οἱ λόγοι πιστοὶ καὶ ἀληθινοί, καὶ ὁ Κύριος ὁ Θεὸς τῶν πνευμάτων τῶν προφητῶν ἀπέστειλεν τὸν ἄγγελον αὐτοῦ δεῖξαι τοῖς δούλοις αὐτοῦ <b>ἃ δεῖ γενέσθαι</b> ἐν τάχει. <versestart number="7"/> καὶ <b>Ἰδοὺ ἔρχομαι</b> ταχύ. μακάριος ὁ τηρῶν τοὺς λόγους τῆς προφητείας τοῦ βιβλίου τούτου. <versestart number="8"/> Κἀγὼ Ἰωάνης ὁ ἀκούων καὶ βλέπων ταῦτα. καὶ ὅτε ἤκουσα καὶ ἔβλεψα, ἔπεσα προσκυνῆσαι ἔμπροσθεν τῶν ποδῶν τοῦ ἀγγέλου τοῦ δεικνύοντός μοι ταῦτα. <versestart number="9"/> καὶ λέγει μοι Ὅρα μή· σύνδουλός σού εἰμι καὶ τῶν ἀδελφῶν σου τῶν προφητῶν καὶ τῶν τηρούντων τοὺς λόγους τοῦ βιβλίου τούτου· τῷ Θεῷ προσκύνησον. <versestart number="10"/> Καὶ λέγει μοι Μὴ <b>σφραγίσῃς</b> τοὺς λόγους τῆς προφητείας <b>τοῦ βιβλίου</b> τούτου· ὁ <b>καιρὸς</b> γὰρ ἐγγύς ἐστιν. <versestart number="11"/> ὁ ἀδικῶν ἀδικησάτω ἔτι, καὶ ὁ ῥυπαρὸς ῥυπανθήτω ἔτι, καὶ ὁ δίκαιος δικαιοσύνην ποιησάτω ἔτι, καὶ ὁ ἅγιος ἁγιασθήτω ἔτι. <versestart number="12"/> <b>Ἰδοὺ ἔρχομαι</b> ταχύ, <b>καὶ ὁ μισθός</b> μου <b>μετ’</b> ἐμοῦ, <b>ἀποδοῦναι ἑκάστῳ ὡς τὸ ἔργον</b> ἐστὶν <b>αὐτοῦ</b>. <versestart number="13"/> <b>ἐγὼ</b> τὸ Ἄλφα καὶ τὸ Ὦ, <b>ὁ πρῶτος καὶ ὁ ἔσχατος</b>, ἡ ἀρχὴ καὶ τὸ τέλος. <versestart number="14"/> μακάριοι οἱ <b>πλύνοντες τὰς στολὰς</b> αὐτῶν, ἵνα ἔσται ἡ ἐξουσία αὐτῶν ἐπὶ <b>τὸ ξύλον τῆς ζωῆς</b> καὶ τοῖς πυλῶσιν εἰσέλθωσιν εἰς τὴν πόλιν. <versestart number="15"/> ἔξω οἱ κύνες καὶ οἱ φάρμακοι καὶ οἱ πόρνοι καὶ οἱ φονεῖς καὶ οἱ εἰδωλολάτραι καὶ πᾶς φιλῶν καὶ ποιῶν ψεῦδος.</p>
<p text_indent="1"><versestart number="16"/> Ἐγὼ Ἰησοῦς ἔπεμψα τὸν ἄγγελόν μου μαρτυρῆσαι ὑμῖν ταῦτα ἐπὶ ταῖς ἐκκλησίαις. ἐγώ εἰμι <b>ἡ ῥίζα</b> καὶ τὸ γένος Δαυείδ, ὁ ἀστὴρ ὁ λαμπρός, ὁ πρωϊνός.</p>
<p text_indent="1"><versestart number="17"/> Καὶ τὸ Πνεῦμα καὶ ἡ νύμφη λέγουσιν Ἔρχου. καὶ ὁ ἀκούων εἰπάτω Ἔρχου. καὶ ὁ διψῶν ἐρχέσθω, ὁ θέλων λαβέτω ὕδωρ ζωῆς δωρεάν.</p>
<p text_indent="1"><versestart number="18"/> Μαρτυρῶ ἐγὼ παντὶ τῷ ἀκούοντι <b>τοὺς λόγους</b> τῆς προφητείας τοῦ βιβλίου τούτου· ἐάν τις <b>ἐπιθῇ ἐπ’ αὐτά</b>, ἐπιθήσει ὁ Θεὸς <b>ἐπ’ αὐτὸν</b> τὰς πληγὰς <b>τὰς γεγραμμένας ἐν τῷ βιβλίῳ τούτῳ·</b> <versestart number="19"/> <b>καὶ</b> ἐάν τις <b>ἀφέλῃ ἀπὸ</b> τῶν λόγων τοῦ βιβλίου τῆς προφητείας ταύτης, ἀφελεῖ ὁ Θεὸς τὸ μέρος αὐτοῦ ἀπὸ <b>τοῦ ξύλου τῆς ζωῆς</b> καὶ ἐκ τῆς πόλεως τῆς ἁγίας, τῶν γεγραμμένων ἐν τῷ βιβλίῳ τούτῳ.</p>
<p text_indent="1"><versestart number="20"/> Λέγει ὁ μαρτυρῶν ταῦτα Ναί, ἔρχομαι ταχύ. Ἀμήν, ἔρχου Κύριε Ἰησοῦ.</p>
<p text_indent="0"></p>
<p text_indent="1"><versestart number="21"/> Ἡ χάρις τοῦ Κυρίου Ἰησοῦ μετὰ πάντων.</p>
<p text_indent="0"></p>
</Nestle1904file>
